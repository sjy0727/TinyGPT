[Q]奉和聖製過潼津關[A]在德何夷險，觀風復往還。自能同善閉，中路可無關。[END]
[Q]山鷓鴣詞二首 一[A]玉關征戍久，空閨人獨愁。寒露濕青苔，別來蓬鬢秋。[END]
[Q]山鷓鴣詞二首 二[A]人坐青樓晚，鶯語百花時。愁多人易老，斷腸君不知。[END]
[Q]汾上驚秋[A]北風吹白雲，萬里渡河汾。心緒逢搖落，秋聲不可聞。[END]
[Q]山驛閑臥即事[A]息燕歸檐靜，飛花落院閑。不愁愁自著，誰道憶鄉關。[END]
[Q]將赴益州題小園壁[A]歲窮惟益老，春至却辭家。可惜東園樹，無人也作花。[END]
[Q]詠禮部尚書廳後鵲[A]懷印喜將歸，窺巢戀且依。自知棲不定，還欲向南飛。[END]
[Q]詠死兔[A]兔子死蘭彈，持來挂竹竿。試將明鏡照，何異月中看。[END]
[Q]戲詠[A]有意嫌兵部，專心望考功。誰知脚蹭蹬，幾落省牆東。[END]
[Q]在軍登城樓[A]城上風威冷，江中水氣寒。戎衣何日定，歌舞入長安。[END]
[Q]於易水送人[A]此地別燕丹，壯士髪衝冠。昔時人已沒，今日水猶寒。[END]
[Q]詠鏡[A]寫月無芳桂，照日有花菱。不持光謝水，翻將影學冰。[END]
[Q]挑燈杖[A]稟質非貪熱，焦心豈憚熬。終知不自潤，何處用脂膏。[END]
[Q]詠塵[A]凌波起羅襪，含風染素衣。別有知音調，聞歌應自飛。[END]
[Q]翫初月[A]忌滿光先缺，乘昏影暫流。既能明似鏡，何用曲如鉤。[END]
[Q]送別[A]寒更承夜永，涼夕向秋澄。離心何以贈，自有玉壺冰。[END]
[Q]詠鵝[A]鵝，鵝，鵝，曲項向天歌。白毛浮綠水，紅掌撥清波。[END]
[Q]子夜冬歌[A]朔風扣羣木，嚴霜凋百草。借問月中人，安得長不老。[END]
[Q]詠項羽[A]北伐雖全趙，東歸不王秦。空歌拔山力，羞作渡江人。[END]
[Q]詠漢高祖[A]百戰方夷項，三章且代秦。功歸蕭相國，氣盡戚夫人。[END]
[Q]南行別弟[A]萬里人南去，三春雁北飛。不知何歲月？得與爾同歸。[END]
[Q]薊丘覽古贈盧居士藏用七首 郭隗[A]逢時獨爲貴，歷代非無才。隗君亦何幸，遂起黃金臺。[END]
[Q]題祀山烽樹贈喬十二侍御[A]漢庭榮巧宦，雲閣薄邊功。可憐驄馬使，白首爲誰雄。[END]
[Q]初入峽苦風寄故鄉親友[A]故鄉今日友，歡會坐應同。寧知巴峽路，辛苦石尤風。[END]
[Q]題田洗馬遊巖桔槔[A]望苑長爲客，商山遂不歸。誰憐北陵井，未息漢陰機。[END]
[Q]古意題徐令壁[A]白雲蒼梧來，氛氳萬里色。聞君太平世，棲泊靈臺側。[END]
[Q]贈別冀侍御崔司議[A]有道君匡國，無悶余在林。白雲峨眉上，歲晚來相尋。[END]
[Q]奉和聖製潼關口號應制[A]天德平無外，關門東復西。不將千里隔，何用一丸泥。[END]
[Q]奉蕭令嵩酒幷詩[A]樂奏天恩滿，杯來秋興高。更蒙蕭相國，對席飲醇醪。[END]
[Q]奉宇文黃門融酒[A]聖德垂甘露，天章下大風。又乘黃閣賞，願作黑頭公。[END]
[Q]奉裴中書光庭酒[A]西掖恩華降，南宮命席闌。詎知雞樹後，更接鳳池歡。[END]
[Q]清夜酌[A]秋陰士多感，雨息夜無塵。清樽宜明月，復有平生人。[END]
[Q]醉中作[A]醉後樂無極，彌勝未醉時。動容皆是舞，出語總成詩。[END]
[Q]送梁知微渡海東[A]今日此相送，明年此相待。天上客星回，知君渡東海。[END]
[Q]寄劉道士舃[A]真人降紫氣，邀我丹田宮。遠寄雙飛舄，飛飛不礙空。[END]
[Q]書香能和尚塔[A]大師捐世去，空餘法力在。遠寄無礙香，心隨到南海。[END]
[Q]被使在蜀[A]即今三伏盡，尚自在臨邛。歸途千里外，秋月定相逢。[END]
[Q]正朝摘梅[A]蜀地寒猶暖，正朝發早梅。偏驚萬里客，已復一年來。[END]
[Q]蜀道後期[A]客心爭日月，來往預期程。秋風不相待，先至洛陽城。[END]
[Q]廣州江中作[A]去國年方晏，愁心轉不堪。離人與江水，終日向西南。[END]
[Q]江中誦經[A]實相歸懸解，虛心暗在通。澄江明月內，應是色成空。[END]
[Q]江中遇黃領子劉隆[A]危石江中起，孤雲嶺上還。相逢皆得意，何處是鄉關。[END]
[Q]欽州守歲[A]故歲今宵盡，新年明旦來。愁心隨斗柄，東北望春回。[END]
[Q]岳州守歲二首 一[A]夜風吹醉舞，庭戶對酣歌。愁逐前年少，歡迎今歲多。[END]
[Q]岳州守歲二首 二[A]桃枝堪辟惡，爆竹好驚眠。歌舞留今夕，猶言惜舊年。[END]
[Q]元朝[A]今歲元日樂，不謝往年春。知向來心道，誰爲昨夜人。[END]
[Q]耗磨日飲二首 一[A]耗磨傳茲日，縱橫道未宜。但令不忌醉，翻是樂無爲。[END]
[Q]耗磨日飲二首 二[A]上月今朝減，流傳耗磨辰。還將不事事，同醉俗中人。[END]
[Q]耗磨日飲[A]春來半月度，俗忌一時閑。不酌他鄉酒，惟堪對楚山。[END]
[Q]九日進茱萸山詩五首 一[A]家居洛陽下，舉目見嵩山。刻作茱萸節，情生造化間。[END]
[Q]九日進茱萸山詩五首 二[A]黃花宜泛酒，青嶽好登高。稽首明廷內，心爲天下勞。[END]
[Q]九日進茱萸山詩五首 三[A]菊酒攜山客，萸囊繫牧童。路疑隨大隗，心似問鴻蒙。[END]
[Q]九日進茱萸山詩五首 四[A]九日重陽數，三秋萬實成。時來謁軒后，罷去坐蓬瀛。[END]
[Q]九日進茱萸山詩五首 五[A]晚節歡重九，高山上五千。醉中知遇聖，夢裏見尋仙。[END]
[Q]岳州看黃葉[A]白首看黃葉，徂顏復幾何。空慙棠樹下，不見政成歌。[END]
[Q]嶺南送使二首 一[A]獄中生白髮，嶺外罷紅顏。古來相送處，凡得幾人還。[END]
[Q]嶺南送使二首 二[A]萬里投荒裔，來時不見親。一朝成白首，看取報家人。[END]
[Q]傷妓人董氏四首 一[A]董氏嬌嬈性，多爲窈窕名。人隨秋月落，韻入擣衣聲。[END]
[Q]傷妓人董氏四首 二[A]粉蘂粘妝簏，金花竭翠條。夜臺無戲伴，魂影向誰嬌。[END]
[Q]傷妓人董氏四首 三[A]舊亭紅粉閣，宿處白雲關。春日雙飛去，秋風獨不還。[END]
[Q]傷妓人董氏四首 四[A]舞席沾殘粉，歌梁委舊塵。獨傷窗裏月，不見帳中人。[END]
[Q]三月閨怨[A]三月時將盡，空房妾獨居。蛾眉愁自結，鬢髪沒情梳。[END]
[Q]元日恩賜柏葉應制[A]勁節凌冬勁，芳心待歲芳。能令人益壽，非止麝含香。[END]
[Q]秋朝覽鏡[A]客心驚落木，夜坐聽秋風。朝日看容鬢，生涯在鏡中。[END]
[Q]江濱梅[A]忽見寒梅樹，開花漢水濱。不知春色早，疑是弄珠人。[END]
[Q]清明連上巳[A]踏青原上飲，祓禊水邊歌。佳節相連好，遊人一倍多。[END]
[Q]華州西溪[A]西溪殊近郭，少華更當軒。竹徑通華表，松庭接紺園。[END]
[Q]大小言  其一[A]彎弓射月落，揮劍决天開。何言四溟廣，並合不成杯。[END]
[Q]大小言  其二[A]託身螟兩睫，卜都牛一毛。奔馳萬里外，終不出秋毫。[END]
[Q]吳江岸[A]曉色兼秋色，蟬聲雜鳥聲。壯懷消鑠盡，回首尚心驚。[END]
[Q]山月池[A]池底看明月，明月在山頭。清光連上下，分作兩輪秋。[END]
[Q]菊坡[A]口有綺語債，長詠菊坡詩。最好重陽景，雞肥酒熟時。[END]
[Q]留無邪字[A]此駿産渥洼，神奇莫浪誇。相期千里志，贈子字無邪。[END]
[Q]遊敬亭山用謫仙韻二首  其一[A]黄檗道場古，裴公心事閒。白詩三絕併，那似敬亭山。[END]
[Q]遊敬亭山用謫仙韻二首  其二[A]事從塵世去，心共白雲閒。不作遊山計，朝朝飽看山。[END]
[Q]芭蕉[A]摇摇如扇葉，風顫午窗陰。素不生枝節，人皆見赤心。[END]
[Q]偈頌二十五首  其五[A]天晴蓋却屋，乘時刈却禾。輸納皇租了，鼓腹唱謳歌。[END]
[Q]偈頌十三首  其四[A]傷弓之鳥，見曲木而高飛。有人見得雲門，善爲我辭。[END]
[Q]偈頌十三首  其一三[A]日日日東上，日日日西沉。無爲無事者，子細好推尋。[END]
[Q]偈頌二十四首  其一三[A]外闔不閉，跨天下而無蘄。會得許你，陞其堂入其室。[END]
[Q]頌古一百首  其一五[A]行弔先桃茢，喪車後紙錢。老胡門下客，寧可入黄泉。[END]
[Q]頌古一百首  其一七[A]野水浮輕楫，暖烟生紫蓴。晚來湖上望，多是罟魚人。[END]
[Q]頌古一百首  其二一[A]欲識窮原處，何人爲指迷。夕陽鷄犬外，桃李自成蹊。[END]
[Q]頌古一百首  其四八[A]扶過斷橋水，伴歸明月村。只知途路遠，不覺又黄昏。[END]
[Q]頌古一百首  其六八[A]青郊鳴錦雉，綠水漾金鱗。安得郢中客，共歌臺上春。[END]
[Q]頌古一百首  其七七[A]融峯强萬丈，未話足先酸。若不緣雲去，那知星斗寒。[END]
[Q]頌古一百首  其八五[A]評漫學屠龍，人言枉費工。自非親到者，難與論窮通。[END]
[Q]頌古一百首  其九七[A]直甚破沙盆，掀翻海嶽昏。頂門真箇瞎，千古累兒孫。[END]
[Q]離雪山像贊[A]弊衣纏瘦骨，衰髮覆蒼顔。世上底時節，剛然要出山。[END]
[Q]天龍恭敬贊[A]雲散千峯曉，神龍應念來。補陀巖上士，心識幾時灰。[END]
[Q]魚籃贊[A]顧顧不釋手，提起復低頭。自笑無人買，腥風吹未休。[END]
[Q]金沙贊[A]琅琅流水聲，懷抱盡情傾。不識春風面，雪消梅影清。[END]
[Q]渡蘆贊[A]江空蘆葉冷，風靜衲衣輕。不得梁天子，無人知姓名。[END]
[Q]布袋和尚贊  其二[A]夢裡昇兜率，閻浮待下生。不須呈懵袋，亞毒已流行。[END]
[Q]栽松道者贊[A]鬰鬰冰壑姿，株株手親植。欲知來去蹤，雙峯聳寒碧。[END]
[Q]蹈碓老盧贊[A]用智恰如愚，無人辨得渠。粃糠和月擣，意在脫衣盂。[END]
[Q]神光參達磨贊[A]石禪寒到骨，松雪照清眸。此道如山重，難將一臂酬。[END]
[Q]馬祖接石鞏贊[A]草枯山欲冷，逗曉入重雲。一箭無雙中，何如射一羣。[END]
[Q]丹霞遇龐公贊[A]邂逅漉籬翁，言談耳又聾。不知何處去，破帽裹西風。[END]
[Q]良遂見麻谷贊[A]閉戶復携鉏，雲深路更迂。須知形影外，肝膽向人輸。[END]
[Q]支遁和尚歸休圖贊[A]忍寒騎瘦馬，雙眼碧於秋。寄語王公道，無錢買沃洲。[END]
[Q]郁山主贊[A]日暖跨馿出，溪橋款步行。因思遭攧處，寸草不曾生。[END]
[Q]政黄牛贊[A]朝看白雲去，暮騎黄犢歸。山窮橋斷處，鷺鷥那得知。[END]
[Q]宗庵主贊[A]袈裟裹草鞋，赤脚桐城走。只者破生涯，抵死揚家醜。[END]
[Q]慈明圓和尚贊[A]去見神鼎諲，絕叫屋梁倒。不得脫手法，打折你馿腰。[END]
[Q]白雲端和尚贊[A]接納少機關，勘驗無眼目。時時膈氣築，只要煨蘆菔。[END]
[Q]南嶽修首座贊[A]雲霧充饑腹，烟霞補破衣。祝融峯頂寺，幾度對斜暉。[END]
[Q]君子有所思[A]孤舟十萬里，委命在危流。五葉芬芳後，神州法已秋。[END]
[Q]閲侍者鏡潭[A]雨過天風靜，波光似鑄成。不須頻鑑照，妍醜自分明。[END]
[Q]遠塵軒[A]開窗種脩竹，鑿石搆方池。良夜月來此，勞生幾箇知。[END]
[Q]冷泉送文禪者之天台[A]惠理呼猿日，葛仙成道時。地勝人難到，去來誰得知。[END]
[Q]題漁磯[A]秋竿倚石臺，沙鳥暗相猜。一草有時動，幾朝魚不來。[END]
[Q]此軒[A]一梁對一柱，綽綽自橫陳。誰擬復誰即，溫然無故新。[END]
[Q]村樂圖[A]一年田地熟，賦外樂天真。便不打鼓笛，也是太平人。[END]
[Q]自賦息耕[A]葉深烟氣暖，秔軟骨毛香。巢許垂清節，臨流不爾忘。[END]
[Q]山行示思穆侍者[A]春水綠浮影，山光瀉入懷。因思善牧者，隨分納些些。[END]
[Q]水仙[A]芳心塵外潔，道韻雪中香。自是神仙骨，何勞更洗粧。[END]
[Q]墨竹[A]毫端不及處，精神殊可掬。靡靡聽談玄，六月添重服。[END]
[Q]老融牛圖[A]純去自忘牧，青蓑柳影中。不餐欄外草，知是幾春風。[END]
[Q]梁楷忘機圖[A]尋常忘物我，渾不涉希夷。夢落秋壇冷，從教斗柄移。[END]
[Q]偈頌十七首  其一[A]懷州牛喫禾，益州馬腹脹。天下覓醫人，灸豬左膊上。[END]
[Q]偈頌十七首  其一三[A]丁寧損君德，無言真有功。任從滄海變，終不爲君通。[END]
[Q]雲山小景[A]渺渺晴烟薄，蒼蒼古樹昏。天涯殊未足，對此暗消魂。[END]
[Q]頌古[A]諸佛出身處，千般謾度量。東山行水上，眨眼過扶桑。[END]
[Q]題二小姬扇二首  其一[A]慶娘顰翠眉，春瘦怯羅衣。笑問采花蝶，如何成對飛。[END]
[Q]題二小姬扇二首  其二[A]湘湘未識羞，獨坐抱箜篌。貪學耆婆舞，擡身拜部頭。[END]
[Q]戍婦吟二首  其一[A]將身托戰爭，世事百無情。相對生離別，渾如落葉輕。[END]
[Q]戍婦吟二首  其二[A]辭家出戍邊，北望隔青煙。怕作沙場夢，秋宵不敢眠。[END]
[Q]巖桂花[A]玉蕊琅玕樹，天香知意薰。露寒清透骨，風定遠含芬。[END]
[Q]偈頌一百三十三首  其一○[A]五祖鵓鳩啼，當機直下提。隔山尋蟻跡，能有幾人知。[END]
[Q]偈頌一百三十三首  其二六[A]解語非干舌，能言不是聲。斬新提活句，冬後一陽生。[END]
[Q]偈頌一百三十三首  其三二[A]達磨不會禪，夫子不識字。第一莫將來，將來不相似。[END]
[Q]偈頌一百三十三首  其三五[A]無心亦無法，非法亦非心。大勳不豎賞，柴扉草自深。[END]
[Q]偈頌一百三十三首  其三六[A]通身無覓處，遍界不曾藏。閉目中秋坐，却笑月無光。[END]
[Q]偈頌一百三十三首  其七○[A]不結毗盧印，那弘古佛心。明月照幽谷，寒濤助夜砧。[END]
[Q]偈頌一百三十三首  其一○○[A]九年坐兀兀，胡僧無妙訣。長安路坦然，夜行人不絕。[END]
[Q]偈頌一百三十三首  其一○七[A]不坐空王殿，不掛本來衣。何須便恁麽，切忌未生時。[END]
[Q]偈頌一百三十三首  其一一五[A]相見不須瞋，君窮我亦貧。謂言侵早起，更有夜行人。[END]
[Q]偈頌一百三十三首  其一一九[A]吾常於此切，密意在汝邊。麟龍不爲瑞，鶴龜自成僊。[END]
[Q]偈頌一百三十三首  其一二三[A]冷水點沸鍋，舌頭不出口。可惜老巖頭，慈悲成過咎。[END]
[Q]偈頌六十八首  其五[A]大雪滿長安，春來特地寒。新年頭佛法，一點不相瞞。[END]
[Q]偈頌六十八首  其一二[A]巴陵三轉語，鈍置老僧門。靈山無半句，報盡破菴恩。[END]
[Q]偈頌六十八首  其一九[A]海上明公秀，趙州東院西。不移毫髮許，平步上雲梯。[END]
[Q]偈頌六十八首  其二五[A]登天不假梯，徧地無行路。可憐杜衲僧，邯鄲學唐步。[END]
[Q]偈頌六十八首  其六二[A]德山棒頭短，臨濟喝聲低。不傷物義句，趙州東院西。[END]
[Q]偈頌六十八首  其六七[A]松柏千年青，不入時人意。牡丹一日紅，滿城公子醉。[END]
[Q]拈古十四首  其四[A]大家在這裏，廓徹無依倚。有口難分疎，凍破一雙耳。[END]
[Q]拈古十四首  其七[A]南山不會禪，一向外邊走。臘月三十日，舌頭不出口。[END]
[Q]偈頌十五首  其一[A]莫行心處路，不挂本來衣。何須更恁麽，切忌未生時。[END]
[Q]偈頌十五首  其六[A]烏兔東西疾，一年時序畢。竇八布衫穿，烏龜眼睛赤。[END]
[Q]偈頌十五首  其一三[A]大海波濤湧，于江水逆流。龍王宮殿裡，不見一人遊。[END]
[Q]偈頌十五首  其一四[A]夫子不識字，達磨不會禪。御樓看射獵，不是刈茅田。[END]
[Q]初祖贊[A]航海越漠來，幾度藥不殺。壞我震旦人，至今廝淈𣸩。[END]
[Q]二祖贊[A]覓心無處覓，當下便心安。早知冰是水，兩臂定完全。[END]
[Q]三祖贊[A]覓罪不可得，更於何處懺。雲翳豁然開，青天孤月上。[END]
[Q]四祖贊[A]誰縛無人縛，何更求解脫。未必右軍鵝，便是支郎鶴。[END]
[Q]五祖贊[A]栽遍滿山松，暗地翻身轉。雖然得信衣，何曾識爺面。[END]
[Q]六祖贊[A]腰石碓坊舂，不識一丁字。無樹亦無臺，猶傳鉢袋子。[END]
[Q]蜆子和尚贊[A]把箇里撈波，做盡窮伎倆。推出酒臺盤，至今收不上。[END]
[Q]自君之出矣二首  其一[A]自君之出矣，妾不出閨門。懷君不敢恨，惟有感君恩。[END]
[Q]自君之出矣二首  其二[A]自君之出矣，妾自奉尊嫜。知君不思妾，亦當思故鄉。[END]
[Q]湖上意[A]晚過鴛鴦浦，無心唱採蓮。莫嗔蘭槳急，爲要趁前船。[END]
[Q]江上意[A]朝來暮還去，寒潮不曾住。江水亦有情，佳期幾番誤。[END]
[Q]長相思[A]昨夜相逢處，朦朧春夢中。遼西書不到，莫是戍遼東。[END]
[Q]訪山中隠者[A]遥聞擣藥聲，知有幽人家。相尋却無路，又隔一谿花。[END]
[Q]浦口[A]浦口晚潮來，佳期那可待。浪急行蘭舟，蘋花更難採。[END]
[Q]泰伯廟[A]古者吾夫子，曾稱三讓名。後來秦失鹿，劉項死相爭。[END]
[Q]三高祠[A]退能合天道，隠亦是人豪。借問祠前水，如今幾個高。[END]
[Q]戍婦言[A]姑嫜有妾奉，征戰盍郎行。早取封侯去，封侯妾亦榮。[END]
[Q]江南思[A]暮雨娥皇廟，春風西子城。相思行不得，更聽鷓鴣聲。[END]
[Q]牆頭杏花[A]紅杏西鄰樹，過牆無數花。相煩問春色，端的屬誰家。[END]
[Q]萍[A]風波長不定，浪跡在天涯。莫怨身輕薄，前生是柳花。[END]
[Q]遊楞伽寺[A]蘿逕入蒼靄，鐘聲來翠微。招提在何許，雲外一僧歸。[END]
[Q]商人婦[A]日日湖頭望，望夫夫未回。無情春水恨，祇送別船來。[END]
[Q]琵琶[A]一片相思木，聲含古塞秋。琵琶是誰製，長撥別離愁。[END]
[Q]寄衣曲  其一[A]聞有宮袍賜，翻令閨意傷。良人在行伍，祇待妾衣裳。[END]
[Q]寄衣曲  其二[A]征衣須早寄，遥憶藁砧寒。莫訝啼痕少，相思淚已乾。[END]
[Q]送翟山人[A]聖代容高尚，山林隠去休。方知堯舜日，亦自有巢由。[END]
[Q]江南曲[A]遥天碧蕩蕩，遠草綠愔愔。併作相思海，春來一樣深。[END]
[Q]郊外晚望[A]野曠行人少，林荒夕照微。烟中一聲笛，何處牧兒歸。[END]
[Q]揚州[A]紅橋二十四，明月照笙歌。若是迷樓在，遊人應更多。[END]
[Q]羅嗊曲[A]玉井荷花碧，中藏偶意深。綠房千萬菂，多少可憐心。[END]
[Q]四皓[A]四老本英雄，來成羽翼功。向令秦重士，未必隠山中。[END]
[Q]子陵[A]乾坤罷戰塵，漁釣可藏身。何事劉文叔，猶來覓故人。[END]
[Q]孔明[A]有心興漢室，不意託孤兒。帝昔曾三顧，臣今表出師。[END]
[Q]淵明[A]心寄羲皇上，生逢晉宋時。風流千古意，只有杜鵑知。[END]
[Q]春歸[A]報道春歸去，忙來看落紅。豈知春不去，還在綠陰中。[END]
[Q]漁父[A]紉草成春服，汲湘供晚炊。人間風浪險，醉裏幾曾知。[END]
[Q]馬塍[A]桃李宮城近，偏承雨露恩。至今耕種地，一半作花園。[END]
[Q]蘇堤[A]漢苑花何處，唐陵柏已空。相逢大堤柳，令我憶蘇公。[END]
[Q]玉津園[A]御愛花無主，長生樹幾時。青青輦路草，盡屬牧羊兒。[END]
[Q]武穆墳[A]若論將軍勇，神京反掌圖。中原數千里，可惜葬西湖。[END]
[Q]祚德廟[A]祀典當時盛，忠曾保趙孤。誰知宋祚絕，今與廟俱無。[END]
[Q]景靈宮[A]孟月祠原廟，都人憶故宮。當年駕幸處，喬木鳥呼風。[END]
[Q]杭州[A]山勢猶龍鳳，行宮已劫灰。北人偏悵望，曾見汴京來。[END]
[Q]燕[A]銜得香泥去，花間日午時。玉人方睡起，莫訝卷簾遲。[END]
[Q]蠶婦[A]繅得新絲白，將來織素縑。自慙非錦綺，尚被舞人嫌。[END]
[Q]題秋塘圖二首  其一[A]寒塘凈如鏡，雲冷水葓秋。溪鳥無情物，悠悠不解愁。[END]
[Q]題秋塘圖二首  其二[A]水落秋菰老，夕寒烟樹微。絕憐雙白鷺，飛去似知幾。[END]
[Q]題畫扇騎馿踏雪[A]雪沒馿腰白，行行詩興催。不因太清絕，那肯犯寒來。[END]
[Q]題錢舜舉寫生五首 石榴[A]萬里乘槎來，錦衣驚晝炫。相逢秋風中，忽發一笑粲。[END]
[Q]題錢舜舉寫生五首 青瓜[A]蒼然藍田姿，幽懷瑩冰雪。邂逅青門翁，曾救人間暍。[END]
[Q]題錢舜舉寫生五首 水仙蘭[A]翩翩凌波仙，靜挹君子德。平生出處同，相知不易得。[END]
[Q]題錢舜舉寫生五首 菊花[A]百卉盡摇落，獨傲清霜裏。披榛見黄花，淵明元不死。[END]
[Q]題錢舜舉寫生五首 戲嬰圖[A]祕矣宮中戲，人間那得窺。開圖付一笑，能不類兒嬉。[END]
[Q]送人遠宦思親還鄉[A]堂有期頤母，天涯事遠遊。人生歸養樂，薄宦一萍浮。[END]
[Q]題王立章雲山卷[A]岌岌兩峰峙，嵐光照寺門。青山無今古，白雲自朝昏。[END]
[Q]題扇上畫  其一[A]老樹千年古，精靈變化奇。純陽有道士，猶且被渠知。[END]
[Q]題扇上畫  其二[A]古木排山立，幽窗傍水開。直疑林處士，獨棹小舟回。[END]
[Q]題秋塘小景[A]寒溪上下碧，水鳥去來輕。衰柳傷秋色，應知畫不成。[END]
[Q]絕句[A]樹借看書影，蟬供隠几聲。人稀忘屋小，地凈覺凉生。[END]
[Q]戲題江沖陶池亭[A]寒蔭竹梢雲，清分稻畦水。無令鷗鷺知，驚散菰蒲雨。[END]
[Q]奉和江沖陶隠居二十韻  其一[A]雲深行欲迷，但逐樵夫去。遥聞雞犬聲，人家在何處。[END]
[Q]奉和江沖陶隠居二十韻  其二[A]斷石倚枯柳，古色凝空青。落日借猿坐，清晨同鶴登。[END]
[Q]奉和江沖陶隠居二十韻  其三[A]入谷但杳冥，欲忘人寰近。煙霞誰與娛，煩君賦招隠。[END]
[Q]奉和江沖陶隠居二十韻  其四[A]青冥風露淒，玉笙浮縹緲。石蘚蝕秋花，蘿月淡清曉。[END]
[Q]奉和江沖陶隠居二十韻  其五[A]雪瀑下平地，便作人間去。石潭如有情，少遣潺湲住。[END]
[Q]奉和江沖陶隠居二十韻  其六[A]昭崖泫泉液，勃勃上雲氣。未遂朝宗願，先有爲霖意。[END]
[Q]奉和江沖陶隠居二十韻  其七[A]蒼然隔塵世，正對幽人家。絕宜疏雨餘，斜陽點寒鴉。[END]
[Q]奉和江沖陶隠居二十韻  其八[A]割雲石棱銛，纏藤松骨槁。少華且未登，昌黎應絕倒。[END]
[Q]奉和江沖陶隠居二十韻  其九[A]山鳥戛曙烟，扶桑掛初日。巖棲學仙侶，應試餐霞術。[END]
[Q]奉和江沖陶隠居二十韻  其一○[A]前浮芙蓉翠，後汎石耳雲。君欲竟幽討，絕壁更一捫。[END]
[Q]奉和江沖陶隠居二十韻  其一一[A]清冷石泉飛，蕭瑟松風到。雖未叶宮商，總是沖陶操。[END]
[Q]奉和江沖陶隠居二十韻  其一二[A]石壁倚蒼峭，香蓀濕蒙茸。聞名九歌裏，識面此山中。[END]
[Q]奉和江沖陶隠居二十韻  其一三[A]看雲已堪眠，待月兼宜坐。誰令作棋局，却使蒼苔破。[END]
[Q]奉和江沖陶隠居二十韻  其一四[A]以我鼻端氣，觀此石間風。理固未易辨，妙處要相同。[END]
[Q]奉和江沖陶隠居二十韻  其一五[A]數點廬峰雪，吹入沖陶雲。山靈定驚怪，佳景被子分。[END]
[Q]奉和江沖陶隠居二十韻  其一六[A]人世紛喧囂，空山自茅棟。煩君固扃鐍，保此曲肱夢。[END]
[Q]奉和江沖陶隠居二十韻  其一七[A]高人厭塵紛，不肯棲平地。木末敞軒窗，託此超然意。[END]
[Q]奉和江沖陶隠居二十韻  其一八[A]朅來雪矼頭，眼隨林麓轉。意定衆境生，一笑前峰遠。[END]
[Q]奉和江沖陶隠居二十韻  其一九[A]窈窕東北峰，到眼佳有餘。行人日攀緣，豈知供我娛。[END]
[Q]奉和江沖陶隠居二十韻  其二○[A]截斷浙東雲，朝昏變奇狀。平生採芝心，復此一惆悵。[END]
[Q]俞氏朝爽軒[A]西山入拄頰，終带板綬累。悠悠軒中人，心閑得真趣。[END]
[Q]竹徑[A]竹陰清入骨，消得此閑行。不待鋤蒼蘚，頻來徑自成。[END]
[Q]贈鳳林院海月師[A]早已逃俗類，從今始清絕。皎皎不可侵，如看海□月。[END]
[Q]在燕京作[A]寄語林和靖，梅花幾度開。黄金臺下客，應是不歸來。[END]
[Q]於太原召侍臣賜宴守歲[A]四時運灰琯，一夕變冬春。送寒餘雪盡，迎歲早梅新。[END]
[Q]詠燭二首 一[A]燄聽風來動，花開不待春。鎮下千行淚，非是爲思人。[END]
[Q]詠燭二首 二[A]九龍蟠燄動，四照逐花生。即此流高殿，堪持待月明。[END]
[Q]詠弓[A]上弦明月半，激箭流星遠。落雁帶書驚，啼猿映枝轉。[END]
[Q]賦得早雁出雲鳴[A]初秋玉露清，早雁出空鳴。隔雲時亂影，因風乍含聲。[END]
[Q]賦得臨池柳[A]岸曲絲陰聚，波移帶影疎。還將眉裏翠，來就鏡中舒。[END]
[Q]賦得臨池竹[A]貞條障曲砌，翠葉貫寒霜。拂牖分龍影，臨池待鳳翔。[END]
[Q]賦得弱柳鳴秋蟬[A]散影玉階柳，含翠隱鳴蟬。微形藏葉裏，亂響出風前。[END]
[Q]探得李[A]盤根直盈渚，交幹橫倚天。舒華光四海，卷葉蔭三川。[END]
[Q]詠小山[A]近谷交縈橤，遙峰對出蓮。徑細無全磴，松小未含煙。[END]
[Q]賜蕭瑀[A]疾風知勁草，板蕩識誠臣。勇夫安識義，智者必懷仁。[END]
[Q]賜房玄齡[A]太液仙舟迥，西園隱上才。未曉征車度，雞鳴關早開。[END]
[Q]遼東山夜臨秋[A]煙生遙岸隱，月落半崖陰。連山驚鳥亂，隔岫斷猿吟。[END]
[Q]賜魏徵詩[A]醽醁勝蘭生，翠濤過玉䪥。千日醉不醒，十年味不敗。[END]
[Q]潼關口號[A]河曲回千里，關門限二京。所嗟非恃德，設險到天平。[END]
[Q]千秋節賜羣臣鏡[A]瑞露垂花綬，寒冰澈寶輸。對茲臺上月，聊以慶佳辰。[END]
[Q]續薛令之題壁[A]啄木觜距長，鳳皇羽毛短。苦嫌松桂寒，任逐桑榆煖。[END]
[Q]送胡真師還西山[A]仙客厭人間，孤雲比性閒。話離情未已，煙水萬重山。[END]
[Q]宮中題[A]輦路生春草，上林花發時。憑高何限意，無復侍臣知。[END]
[Q]上巳日賜裴度[A]注想待元老，識君恨不早。我家柱石衰，憂來學丘禱。[END]
[Q]夏日聯句[A]人皆苦炎熱，我愛夏日長。熏風自南來，殿閣生微涼。[END]
[Q]重陽錫宴羣臣[A]款塞旋征騎，和戎委廟賢。傾心方倚注，叶力共安邊。[END]
[Q]臘日宣詔幸上苑[A]明朝遊上苑，火急報春知。花須連夜發，莫待曉風吹。[END]
[Q]進太宗[A]朝來臨鏡臺，粧罷暫裴回。千金始一笑，一召詎能來。[END]
[Q]遊長寧公主流杯池二十五首 十四[A]攀藤招逸客，偃桂協幽情。水中看樹影，風裏聽松聲。[END]
[Q]遊長寧公主流杯池二十五首 十五[A]攜琴侍叔夜，負局訪安期。不應題石壁，爲記賞山時。[END]
[Q]遊長寧公主流杯池二十五首 十六[A]泉石多仙趣，巖壑寫奇形。欲知堪悅耳，唯聽水泠泠。[END]
[Q]遊長寧公主流杯池二十五首 十七[A]巖壑恣登臨，瑩目復怡心。風篁類長笛，流水當鳴琴。[END]
[Q]遊長寧公主流杯池二十五首 十八[A]嬾步天台路，惟登地肺山。幽巖仙桂滿，今日恣情攀。[END]
[Q]遊長寧公主流杯池二十五首 十九[A]暫遊仁智所，蕭然松桂情。寄言棲遯客，勿復訪蓬瀛。[END]
[Q]遊長寧公主流杯池二十五首 二十[A]瀑溜晴疑雨，叢篁晝似昏。山中真可玩，暫請報王孫。[END]
[Q]遊長寧公主流杯池二十五首 二十一[A]傍池聊試筆，倚石旋題詩。豫彈山水調，終擬從鍾期。[END]
[Q]遊長寧公主流杯池二十五首 二十二[A]橫鋪豹皮褥，側帶鹿胎巾。借問何爲者，山中有逸人。[END]
[Q]梅花[A]失却煙花主，東君自不知。清香更何用，猶發去年枝。[END]
[Q]書靈筵手巾[A]浮生共顦顇，壯歲失嬋娟。汗手遺香漬，痕眉染黛煙。[END]
[Q]書琵琶背[A]侁自肩如削，難勝數縷絛。天香留鳳尾，餘煖在檀槽。[END]
[Q]郊廟歌辭 武后享清廟樂章十首 第八武舞作[A]荷恩承顧託，執契恭臨撫。廟畧靜邊荒，天兵耀神武。[END]
[Q]舞曲歌辭 凱樂歌辭 破陣樂[A]受律辭元首，相將討叛臣。咸歌破陣樂，共賞太平人。[END]
[Q]舞曲歌辭 凱樂歌辭 賀聖歡[A]四海皇風被，千年德水清。戎衣更不著，今日告功成。[END]
[Q]舞曲歌辭 凱樂歌辭 君臣同慶樂[A]主聖開昌曆，臣忠奉大猷。君看偃革後，便是太平秋。[END]
[Q]郊廟歌辭 周郊祀樂章 感順樂[A]明君陳大禮，展幣祀圓丘。雅樂聲其發，祥雲色正浮。[END]
[Q]郊廟歌辭 周郊祀樂章 福順樂[A]上天垂景貺，哲后舉鸞觴。明德今方祚，邦家萬世昌。[END]
[Q]郊廟歌辭 周郊祀樂章 武舞樂[A]圭瓚方陳禮，干旄乃象功。成文非羽籥，猛勢若羆熊。[END]
[Q]橫吹曲辭 關山月二首 一[A]月出照關山，秋風人未還。清光無遠近，鄉淚半書間。[END]
[Q]橫吹曲辭 關山月二首 二[A]一雁過連營，繁霜覆古城。胡笳在何處？半夜起邊聲。[END]
[Q]題栢巖禪師影堂[A]山中磚塔閉，松下影堂新。恨不生前識，今朝禮畫身。[END]
[Q]送人[A]河亭收酒器，語盡各西東。回首不相見，行車秋雨中。[END]
[Q]春意二首 一[A]去日丁寧別，情知寒食歸。緣逢好天氣，教熨看花衣。[END]
[Q]春意二首 二[A]誰是杏園主，一枝臨古岐。從傷早春意，乞取欲開枝。[END]
[Q]夜聞子規[A]子規啼不歇，到曉口應穿。況是不眠夜，聲聲在耳邊。[END]
[Q]四望驛松[A]當初北澗別，直至此庭中。何意聞鞞耳，聽君枝上風。[END]
[Q]江館[A]水面細風生，菱歌慢慢聲。客亭臨小市，燈火夜妝明。[END]
[Q]題江臺驛[A]水北金臺路，年年行客稀。近聞天子使，多取雁門歸。[END]
[Q]贈謫者[A]何罪過長沙，年年北望家。重封嶺頭信，一樹海邊花。[END]
[Q]戲酬盧秘書[A]芸香閣裏人，採摘御園春。取此和仙藥，猶治老病身。[END]
[Q]小松[A]小松初數尺，未有直生枝。閑即傍邊立，看多長却遲。[END]
[Q]秋夜[A]夜久葉露滴，秋蟲入戶飛。臥多骨髓冷，起覆舊綿衣。[END]
[Q]水精[A]映水色不別，向月光還度。傾在荷葉中，有時看是露。[END]
[Q]香印[A]閑坐燒印香，滿戶松柏氣。火盡轉分明，青苔碑上字。[END]
[Q]秋燈[A]向壁暖悠悠，羅幃寒寂寂。斜照碧山圖，松間一片石。[END]
[Q]落葉[A]陳綠向參差，初紅已重疊。中庭初掃地，繞樹三兩葉。[END]
[Q]園果[A]雨中棃果病，每樹無數箇。小兒出入看，一半鳥啄破。[END]
[Q]野菊[A]晚豔出荒籬，冷香著秋水。憶向山中見，伴蛩石壁裏。[END]
[Q]荒園[A]朝日滿園霜，牛衝籬落壞。掃掠黃葉中，時時一窠薤。[END]
[Q]南澗[A]野桂香滿溪，石莎寒覆水。愛此南澗頭，終日潺湲裏。[END]
[Q]晚蝶[A]粉翅嫩如水，繞砌乍依風。日高山露解，飛入菊花中。[END]
[Q]田家[A]啾啾雀滿樹，靄靄東坡雨。田家夜無食，水中摘禾黍。[END]
[Q]新嫁娘詞三首 一[A]鄰家人未識，牀上坐堆堆。郎來傍門戶，滿口索錢財。[END]
[Q]新嫁娘詞三首 二[A]錦幛兩邊橫，遮掩侍娘行。遣郎鋪簟席，相並拜親情。[END]
[Q]新嫁娘詞三首 三[A]三日入廚下，洗手作羹湯。未諳姑食性，先遣小姑嘗。[END]
[Q]故行宮[A]寥落古行宮，宮花寂寞紅。白頭宮女在，閑坐說玄宗。[END]
[Q]酬從姪再看詩本[A]眼暗沒功夫，慵來翦刻麤。自看花樣古，稱得少年無。[END]
[Q]別自栽小樹[A]去年今日栽，臨去見花開。好住守空院，夜間人不來。[END]
[Q]早發汾南[A]橋上車馬發，橋南煙樹開。青山斜不斷，迢遞故鄉來。[END]
[Q]怨婦[A]淨掃黃金階，飛霜皎如雪。下簾彈箜篌，不忍見秋月。[END]
[Q]綠珠怨[A]從來上臺榭，不敢倚闌干。零落知成血，高樓直下看。[END]
[Q]古意[A]達曉寢衣冷，開帷霜露凝。風吹昨夜淚，一片枕前冰。[END]
[Q]哭蕭掄[A]何處哭故人，青門水如箭。當時水頭別，從此不相見。[END]
[Q]送從弟赴上都[A]車騎秦城遠，囊裝楚客貧。月明思遠道，詩罷訴何人。[END]
[Q]登相國寺閣[A]晴日登臨好，春風各望家。垂楊夾城路，客思逐楊花。[END]
[Q]酬濬上人采藥見寄[A]玉英期共采，雲嶺獨先過。應得靈芝也，詩情一倍多。[END]
[Q]曲水寺枳實[A]枳實遶僧房，攀枝置藥囊。洞庭山上橘，霜落也應黃。[END]
[Q]酬問師[A]虛空無處所，髣髴似琉璃。詩境何人到，禪心又過詩。[END]
[Q]殷秀才求詩[A]傾蓋見芳姿，晴天瓊樹枝。連城猶隱石，唯有卞和知。[END]
[Q]行營即事[A]萬姓厭干戈，三邊尚未和。將軍誇寶劒，功在殺人多。[END]
[Q]贈別二首 一[A]江浦程千里，離尊淚數行。無論吳與楚，俱是客他鄉。[END]
[Q]贈別二首 二[A]何處最悲辛，長亭臨古津。往來舟檝路，前後別離人。[END]
[Q]狀江南 季冬[A]江南季冬月，紅蟹大如𤬊。湖水龍爲鏡，爐峰氣作煙。[END]
[Q]和韋使君秋夜見寄[A]露滴梧葉鳴，秋風桂花發。中有學仙侶，吹簫弄山月。[END]
[Q]奉酬韋蘇州使君[A]久作煙霞侶，蹔將簪組親。還同褚伯玉，入館忝州人。[END]
[Q]和韋使君聽江笛送陳侍御[A]離樽聞夜笛，寥亮入寒城。月落車馬散，悽惻主人情。[END]
[Q]狀江南 孟夏[A]江南孟夏天，慈竹笋如編。蜃氣爲樓閣，蛙聲作管弦。[END]
[Q]狀江南 仲秋[A]江南仲秋天，鱏鼻大如船。雷是樟亭浪，苔爲界石錢。[END]
[Q]狀江南 仲春[A]江南仲春天，細雨色如煙。絲爲武昌柳，布作石門泉。[END]
[Q]狀江南 孟冬[A]江南孟冬天，荻穗軟如綿。綠絹芭蕉裂，黃金橘柚懸。[END]
[Q]狀江南 孟秋[A]江南孟秋天，稻花白如氈。素腕慙新藕，殘妝妒晚蓮。[END]
[Q]狀江南 仲冬[A]江南仲冬天，紫蔗節如鞭。海將鹽作雪，山用火耕田。[END]
[Q]貞元十一年知貢舉撓閣不能定去留寄詩前主司[A]獨坐貢闈裏，愁多芳草生。仙翁昨日事，應見此時情。[END]
[Q]狀江南 季夏[A]江南季夏天，身熱汗如泉。蚊蚋成雷澤，袈裟作水田。[END]
[Q]狀江南 仲夏[A]江南仲夏天，時雨下如川。盧橘垂金彈，甘蕉吐白蓮。[END]
[Q]狀江南 季秋[A]江南季秋天，栗熟大如拳。楓葉紅霞舉，蒼蘆白浪川。[END]
[Q]贈韋況[A]我有心中事，不與韋三說。秋夜洛陽城，明月照張八。[END]
[Q]古詞三首 一[A]素絲帶金地，窗間掬飛塵。偷得鳳凰釵，門前乞行人。[END]
[Q]古詞三首 二[A]新長青絲髮，啞啞言語黠。隨人敲銅鏡，街頭救明月。[END]
[Q]古詞三首 三[A]東家新長兒，與妾同時生。竝長兩心熟，到大相呼名。[END]
[Q]古挽歌 三[A]陰風吹黃蒿，挽歌度秋水。車馬却歸城，孤墳月明裏。[END]
[Q]將赴東都上李相公[A]四海兵初偃，平津閣正開。誰知大爐下，還有不然灰。[END]
[Q]丹陽作[A]暫入新豐市，猶聞舊酒香。抱琴沽一醉，盡日臥垂楊。[END]
[Q]丹陽作[A]暫入新豐市，猶聞舊酒香。抱琴沽一醉，盡日臥垂楊。[END]
[Q]雨中對後簷叢竹[A]含風搖硯水，帶雨拂牆衣。乍似秋江上，漁家半掩扉。[END]
[Q]句[A]孤高齊帝石，蕭灑晉亭峰。境曠窮山外，城標漲海頭。[END]
[Q]尋人偶題[A]日昃不復午，落花難歸樹。人生能幾何，莫厭相逢遇。[END]
[Q]思婦[A]良人久不至，惟恨錦屏孤。顦顇衣寬日，空房問女巫。[END]
[Q]銅雀妓[A]恨唱歌聲咽，愁翻舞袖遲。西陵日欲暮，是妾斷腸時。[END]
[Q]毘陵留別[A]別離非一處，此處最傷情。白髮將春草，相隨日日生。[END]
[Q]題竹林寺[A]歲月人間促，煙霞此地多。殷勤竹林寺，能得幾廻過。[END]
[Q]答陸[澧][A]松葉堪爲酒，春來釀幾多。不辭山路遠，踏雪也相過。[END]
[Q]楊子津送人[A]今朝楊子津，忽見五溪人。老病無餘事，丹砂乞五斤。[END]
[Q]山中謁皇甫曾[A]尋源路已盡，笑入白雲間。不解乘軺客，那知有此山。[END]
[Q]句[A]愛彼雲外人，求取磵底泉。風吹芭蕉拆，鳥啄梧桐落。[END]
[Q]寒食下第[A]柳挂九衢絲，花飄萬家雪。如何憔悴人，對此芳菲節。[END]
[Q]途中即事[A]南征復北還，擾擾百年間。自笑紅塵裏，生涯不暫閑。[END]
[Q]春日偶作[A]縱橫桃李枝，淡蕩春風吹。美人歌白苧，萬恨在蛾眉。[END]
[Q]夏夜作[A]夜久喧暫息，池臺惟月明。無因駐清景，日出事還生。[END]
[Q]左掖梨花[A]巧笑解迎人，晴雪香堪惜。隨風蝶影翻，誤點朝衣赤。[END]
[Q]同陳六侍御寒食遊禪定藏山上人院[A]年少輕行樂，東城南陌頭。與君寂寞意，共作草堂遊。[END]
[Q]卜居一篇二章別望之  其一[A]卜居何所尚，靜軒栽此君。萬事付流水，一心遊白雲。[END]
[Q]卜居一篇二章別望之  其二[A]亦有靈壽杖，可登浮光山。聖朝須舊德，玉筍虛清班。[END]
[Q]和張文潜晚春  其一[A]春在亦飲酒，春去亦飲酒。若問此閒時，便是無何有。[END]
[Q]和張文潜晚春  其二[A]昨日枝頭紅，鮮鮮染人指。今朝尋不見，已在汙泥底。[END]
[Q]和張文潜晚春  其三[A]麥穎未黄乾，桑實半紅濕。恰得一犁雨，田事正火急。[END]
[Q]和張文潜晚春  其四[A]人事無如何，多於道傍草。但問酒有無，莫管老不老。[END]
[Q]和張文潜晚春  其五[A]人生少娛樂，閒日亦有數。藥草正肥時，好望雲山去。[END]
[Q]和張文潜晚春  其六[A]風暖燕窠牢，雲晴鳥翅健。物生自有樂，亦各適其願。[END]
[Q]贈盧魯山  其一[A]充囊勿用錢，古律長短篇。子勉如不已，斯文終可傳。[END]
[Q]思誠齋夜坐[A]胸中不平氣，忽然凌太虛。無人哭一聲，半夜思唐衢。[END]
[Q]送雲鶴山人[A]倦鶴尋流水，閒雲歸故山。青囊書在否，留取教人閒。[END]
[Q]寄江子和[A]爲問江行輩，何時訪白鬚。老懷何所慰，得子寄來書。[END]
[Q]送慎彥鄰赴舉[A]天子詔多士，喜君爲此行。美璞必三獻，大禽終一鳴。[END]
[Q]寄蔡子驤[A]爲報廬陵客，逢人且寄聲。不知無恙否，何日到南城。[END]
[Q]和張文潛晚春  其一[A]留春是芳草，送春宜柳花。日長花正亂，誰倚闌干斜。[END]
[Q]和張文潛晚春  其二[A]問花開何遲，問花底急飛。人閒惜花少，閬苑等花歸。[END]
[Q]和張文潛晚春  其三[A]易貯千尋水，難藏一點春。也須幾杯酒，還似送行人。[END]
[Q]和張文潛晚春  其四[A]渡水衣須扱，穿林手自披。經春脚力軟，但恐上山遲。[END]
[Q]贈蔡子驤二子[A]鳳子能雙舉，新從日下回。日邊是雲霧，却带越書來。[END]
[Q]少年行[A]車馬朝遊去，笙歌暮宴歸。繡幃初睡起，紅日上簾衣。[END]
[Q]題扇 儒扇[A]講罷窮神易，吟成泣鬼文。心營四海事，手握一環雲。[END]
[Q]題扇 道扇[A]携待真壇醮，摇吟玉笈書。面題金鼎訣，背畫五雲車。[END]
[Q]題扇 釋扇[A]把月行杉徑，將風上竹軒。倒持敲磬罷，還指佛書言。[END]
[Q]題扇 貞女扇[A]妾非宋家鄰，亦笑巫山神。便是楚王來，掩面不從人。[END]
[Q]題扇 貞婦扇[A]笑亦待君掩，泣亦待君遮。黄金買不見，妾貌好如花。[END]
[Q]題扇 妝婦扇[A]妾貌非不奇，行坐自遮面。樓上曉妝成，樓下無人見。[END]
[Q]題扇 寢婦扇[A]酒闌歌已闋，解佩燈先滅。羅帳隔清風，玉腕摇明月。[END]
[Q]題扇 孀婦扇[A]已寫共姜誓，仍題督護歌。更無脂粉污，唯有淚痕多。[END]
[Q]題瑞相院[A]招提臨古道，窣堵壓孤山。十里梅花樹，都來一望間。[END]
[Q]題范蠡五湖圖  其三[A]江湖存魏闕，翰墨寓規箴。君看龍眠畫，當識鴟夷心。[END]
[Q]重慶閫治十詠 華明堂[A]要識披圖際，還同枉駕時。未應成否論，漢德有興衰。[END]
[Q]重慶閫治十詠 尊安堂[A]堯舜君民學，吾儒共講磨。一毫如有愧，其若此堂何。[END]
[Q]重慶閫治十詠 一廉堂[A]九重懷井絡，一字侈奎章。來者思冰檗，其毋頃刻忘。[END]
[Q]重慶閫治十詠 集思堂[A]先以一誠格，斯能衆正招。要來堂下蔑，勿狥帳中超。[END]
[Q]重慶閫治十詠 生意堂[A]碩果食難盡，其機運不停。岷峨幾霜雪，依舊草青青。[END]
[Q]重慶閫治十詠 龍虎屏[A]不逐風雲去，盍求山澤安。祗憐當筆者，空作畫屏看。[END]
[Q]重慶閫治十詠 友石[A]卓爾有所立，儼然即之溫。他疑攻玉異，交誼斷金存。[END]
[Q]重慶閫治十詠 吟嘯[A]坐却并州騎，行思楚澤漁。斯亭著斯客，斯意竟何如。[END]
[Q]重慶閫治十詠 橫舟[A]不早浮槎去，焉能罔水行。叩舷誰共語，載不盡高情。[END]
[Q]重慶閫治十詠 六角亭[A]四維風折勢，一片雪同規。花竹叢間著，開樽瀹茗宜。[END]
[Q]題宜興庵壁  其一[A]禪榻一覺睡，冬宵五更長。窗遞清風入，枕邊松柏香。[END]
[Q]題宜興庵壁  其二[A]秋盡菊都荒，蜂猶採蜜忙。何如龜縮殻，此際已深藏。[END]
[Q]題宜興庵壁  其三[A]拂石坐小橋，臨流俯清泚。松聲與禽聲，可以醒吾耳。[END]
[Q]自湘赴廣道間雜詠 永州曉行[A]推枕月微明，登車纔五更。啼破千山暝，枝禽三兩聲。[END]
[Q]自湘赴廣道間雜詠 李花[A]昨夜孤村宿，春深人寂寥。庭前一株李，爲我縞中宵。[END]
[Q]自湘赴廣道間雜詠 飛燕[A]瞥見誰家燕，纔驚社日臨。洛花移種否，喚起故園心。[END]
[Q]自湘赴廣道間雜詠 蘭花[A]行盡離騷國，春深未見蘭。容非隠君子，甘老蕨薇間。[END]
[Q]自湘赴廣道間雜詠 山樊[A]不見花開處，香浮七里村。試從風外覓，端是有山樊。[END]
[Q]自湘赴廣道間雜詠 古木[A]古木列官道，春風老幹柯。炎涼知幾變，來往閲人多。[END]
[Q]自湘赴廣道間雜詠 湘竹[A]紋竹起嬪虞，因懷二女居。君淚夫人淚，思歟抑怨歟。[END]
[Q]自湘赴廣道間雜詠 蟠松[A]紅紫競芳叢，中蟠一古松。春風自來去，吹不動蒼龍。[END]
[Q]自湘赴廣道間雜詠 桃李[A]仙李明炫夜，夭桃艷當春。便將花作主，聘與玉爲人。[END]
[Q]宣公祠  其二[A]雙湖真澤國，千載相公祠。中有釣魚者，問之俱不知。[END]
[Q]讀舊稿蛙吹集一絕[A]蛙吹兒童事，重開已汗顔。更須留近作，待過十年看。[END]
[Q]蓮[A]採花莫掣葉，掣葉傷蓮根。食子莫棄心，味苦生意存。[END]
[Q]韋馱天變相贊[A]橫兩腕中杵，現堆雲裏身。權中示權處，依舊是天人。[END]
[Q]郁山主贊[A]野水小橋外，諸峰凜寒色。被馿子一交，至今翻不得。[END]
[Q]政黄牛贊[A]人牛兩相忘，又向橋邊去。眼明雙鷺鷀，無非是熟處。[END]
[Q]懶殘和尚贊[A]寒涕無暇收，高風自然足。客來知不知，吾芋恰新熟。[END]
[Q]船子和尚贊[A]一橈復一橈，打著打不著。至今華亭上，猶更風波惡。[END]
[Q]李源訪圓澤贊[A]相看已瞭然，安用頻頻舉。長笛不禁聞，又隨烟棹去。[END]
[Q]熊公見西山贊[A]一見能全機，隠身定無路。遇猶不遇時，病在回頭處。[END]
[Q]大道浴湫圖贊[A]腥風怒濤中，信手拏得起。觸撥老慈明，攛出拄杖子。[END]
[Q]謝靈運贊[A]平生幾緉屐，自覺山招我。不知身入畫，只貪山色好。[END]
[Q]陶淵明贊[A]和露鋤豆苗，不覺日又夜。飄然從何來，定在南山下。[END]
[Q]許宣平贊[A]全肩擔荷時，落日重回首。世無相逢人，先生不在酒。[END]
[Q]孟東野贊[A]人知琴無絃，無琴無人知。獨立天地間，知音復是誰。[END]
[Q]隠求齋  其二[A]朝同猿鳥吟，暮與麋鹿游。吾生有良願，捨此當安求。[END]
[Q]倒插花巖[A]怪石膽瓶窟，從天倒插花。九陽一樣澤，生意爲何差。[END]
[Q]湖上[A]舟載閒雲穩，湖光盪碧天。笑看沙上鳥，終日伴雛眠。[END]
[Q]秋晚[A]斷雲送歸雁，斜陽明晚楓。西風灑雙鬢，醉倚危闌東。[END]
[Q]寄何宜齋  其一[A]野笛雨中吹，樓高客夢危。春風在何許，披拂好花枝。[END]
[Q]別毛滄洲[A]風雨三更夢，江湖萬里心。青燈正愁絕，可惜不能琴。[END]
[Q]題剡溪圖[A]欲識詩清處，須來天盡頭。可人一溪雪，催我上扁舟。[END]
[Q]贈別[A]野樹參差綠，山花零亂紅。夕陽一樽酒，聊與故人同。[END]
[Q]雨中[A]寒山草木疎，蒼翠因雨濕。日暮來不來，前溪借蓑笠。[END]
[Q]花珠二絕  其一[A]雨細成珠琲，紛紛入綠花。綠花無不濕，傾處又成波。[END]
[Q]花珠二絕  其二[A]堦遠滴成聲，荷深圓又碎。風動水銀收，亭亭開翡翠。[END]
[Q]智果院[A]前輩經行處，壁間題小詩。梅花還好否，要見出塵姿。[END]
[Q]嘲梅花[A]緘蘂怯寒風，清香已暗通。數株籬落外，生毓任元功。[END]
[Q]梅花謝嘲[A]騷客多吟詠，無非泥酒杯。君知儂澹泊，歲歲幾番來。[END]
[Q]梅花自解[A]孤根在寒谷，無分逐東風。流輩剛言好，中心只固窮。[END]
[Q]理髮有白者[A]今年三十六，吾髮白雙莖。不耐秋霖滴，愁濃遣未平。[END]
[Q]春去[A]春去留無計，殘花更可人。多情玉蝴蝶，隨雨伴香塵。[END]
[Q]題鎮廳西軒[A]焚香覺心清，觀書消日永。門前剝啄稀，且喜官職冷。[END]
[Q]十五夜月二絕  其一[A]閒來庭下立，月影照人清。偏到中秋好，遲眠已四更。[END]
[Q]十五夜月二絕  其二[A]秋光初破蘂，香遠逐人來。多是蟾宮種，何妨兩處開。[END]
[Q]十六夜月二首  其一[A]昨宵清不盡，今夜色增明。想見清虛殿，冰輪漸漸生。[END]
[Q]十六夜月二首  其二[A]松風傳地籟，花月滿庭心。記得金臺下，孤樽細細斟。[END]
[Q]王梅磎題玉枕峰二絕  其一[A]靜處翻千偈，忙中認一身。忽看枕峰句，便作是非人。[END]
[Q]王梅磎題玉枕峰二絕  其二[A]向來雲影卧，今日復如何。不是相知少，人間險處多。[END]
[Q]中秋[A]中秋添月色，携酒上金臺。世事無窮盡，江山入句來。[END]
[Q]禹廟[A]當時計水功，直爲萬世利。梅梁破浪歸，底事成兒戯。[END]
[Q]題雁山行紀[A]當年雁來游，少憩存夜氣。自從開此奇，便有草鞵費。[END]
[Q]示法果院僧則[A]山深雲卧冷，結屋在山椒。我意如雲懶，隨緣聽海潮。[END]
[Q]贈仁上人[A]塵事紛如掃，僧窗對竹開。欲酬清靜債，一歲五番來。[END]
[Q]天竺逢僧禮[A]于今僧輩少，學業又全疎。日莫山深處，相迎有浩初。[END]
[Q]秋魚眼[A]江湖毓羣魚，水大隨所揀。奈何世上人，尋到秋魚眼。[END]
[Q]寒蘆四鴻  其一[A]蘆葉滿沙洲，鳬翁取次游。生綃纔半尺，占得江南秋。[END]
[Q]寒蘆四鴻  其二[A]見山真見山，翠滿簷楣間。屏几漫畫障，意足水墨閒。[END]
[Q]救婆廟二首  其一[A]曲徑接山阿，行人說救婆。須知閨室女，識見已爭多。[END]
[Q]救婆廟二首  其二[A]海水有枯竭，喬松易摧折。高名萬古存，地志書英烈。[END]
[Q]對酒[A]柳絮隨風舞，金沙貼地開。爲緣春滿眼，不厭酒深盃。[END]
[Q]偶成[A]風暖輕拖練，天寒皺作鞾。江湖只如此，今古幾消磨。[END]
[Q]戲題[A]雨後露華白，風前嵐氣清。秋心愁不展，垂白睡難成。[END]
[Q]桃花菊[A]誰將秋菊蘂，故作小桃紅。輕薄隨時好，飄零風雨中。[END]
[Q]雪霽[A]微雪寒侵煖，新晴風掃氛。天公念穡事，秋稼定如雲。[END]
[Q]蘇成之庚申歲相別甲申歲方會甬東  其一[A]憶與成之別，于今廿五年。今朝復相見，話舊竹窗前。[END]
[Q]蘇成之庚申歲相別甲申歲方會甬東  其二[A]世態頻頻換，君心炯炯明。能言少時事，滿座便風生。[END]
[Q]探野航古梅[A]池邊梅未綻，不是怯霜風。待得陽和到，清香一線通。[END]
[Q]覺溪八景 龍門春浪[A]雷奔石壁間，瀑瀉洞門側。蜿蜒乘洪濤，變化莫可測。[END]
[Q]覺溪八景 鰲頭秋風[A]西風吹石岐，鱗甲起深轍。借問去來人，誰是騎鯨客。[END]
[Q]覺溪八景 羅阜朝雲[A]初生半崖陰，漸失雙峰翠。倏忽滿太虛，蒼生望霖雨。[END]
[Q]覺溪八景 潘溪夜月[A]溪月濯銀盤，溪橋卧脩軏。沙凈碧波寒，分明見蟾闕。[END]
[Q]覺溪八景 隆福晚鐘[A]山圍古寺陰，曙隔鯨音發。悠揚三四聲，喚上東林月。[END]
[Q]覺溪八景 驪塘暮雨[A]飄蕭鷗鷺群，淅瀝孤蒲晚。雲斷山月明，新泉落前澗。[END]
[Q]覺溪八景 水北書聲[A]林館碧溪陰，絃歌雜燈影。夜分猶吾伊，學海在人境。[END]
[Q]覺溪八景 東源詩社[A]詩家在東臯，雞林價爭售。作者復幾人，風月三千首。[END]
[Q]雜興[A]梅花亦何奇，偏得幽人愛。清寒風雪夜，一枝靜相對。[END]
[Q]西陵望[A]西陵終日望，不見有歸橈。欲去猶回首，寒江起暮潮。[END]
[Q]閨怨  其一[A]昨夜中秋月，含愁顧影頻。空留可憐影，不見可憐人。[END]
[Q]閨怨  其二[A]欲作遼陽夢，愁多自不成。錯嫌烏臼鳥，半夜隔窗鳴。[END]
[Q]舟中示同志[A]見說春帆外，康廬水石多。期君一把臂，長嘯入煙蘿。[END]
[Q]塞下絕句[A]莫被封侯誤，封侯似漢家。君看城下骨，萬古一黄沙。[END]
[Q]和李季章校書西湖即事三首  其一[A]風日都門外，樓臺十萬家。西湖春事足，不話洛陽花。[END]
[Q]和李季章校書西湖即事三首  其二[A]舴艋填芳渚，鞦韆閙粉牆。人爭桃李節，吾憶藕花涼。[END]
[Q]和李季章校書西湖即事三首  其三[A]匆匆清明了，能餘幾許春。花開更風雨，腸斷惜春人。[END]
[Q]雪夜歎[A]折竹聲相聞，想見雪深尺。愁殺小臣心，橋山葬明日。[END]
[Q]鐵笛亭[A]鐵笛空山巔，悲裂蒼崖破。驚起山中人，指點飛僊過。[END]
[Q]石竈[A]石竈滄潭上，烹茶定幾迴。舟人因記得，俗客未經來。[END]
[Q]送程伯俞赴海陵蘇使君之招[A]紅裙族雕筵，一醉當鯨吸。使君若問余，爲道貧徹骨。[END]
[Q]遊郭希呂石洞二十詠 清曠[A]筍輿咿啞來，路轉此歇脚。長內挾秋下，深意滿萬壑。[END]
[Q]遊郭希呂石洞二十詠 深秀[A]蒼髯萬松宮，窈窕一徑開。請回俗士駕，切莫呵殿來。[END]
[Q]遊郭希呂石洞二十詠 書院[A]力學如力耕，勤惰爾自知。便使書種多，會有歲稔時。[END]
[Q]遊郭希呂石洞二十詠 谷口[A]水流自何許，遠欲窮其源。石梯苔蘚層，微有屐齒痕。[END]
[Q]遊郭希呂石洞二十詠 月峽[A]兩崖限東西，裏有一带天。老蟾更多事，駕月下潺湲。[END]
[Q]遊郭希呂石洞二十詠 桂壑[A]叢叢萬橫枝，羅生雜松篁。不以巖穴幽，歲晚政自香。[END]
[Q]遊郭希呂石洞二十詠 小爛柯[A]遊戲一彈棋，歲月駒隙過。不如兩忘機，石上跏趺坐。[END]
[Q]遊郭希呂石洞二十詠 傾月[A]去去山轉深，樹下益凄冷。時有月烏飛，間碎梧桐影。[END]
[Q]遊郭希呂石洞二十詠 閟雲[A]仙宮已降敕，雅有新遷除。乞爲此閣使，雲物屢卷舒。[END]
[Q]遊郭希呂石洞二十詠 高碧[A]小山碧巉巖，直上與天齊。詩成欲磨崖，藤羅費攀躋。[END]
[Q]遊郭希呂石洞二十詠 石井[A]銀床遶周遭，一規寒浸水。試敲拄杖看，恐觸蛟龍起。[END]
[Q]遊郭希呂石洞二十詠 壺天[A]逆溪隨水行，更上紫翠峰。朱欄忽飛閣，映带烟霞重。[END]
[Q]遊郭希呂石洞二十詠 玉珮[A]借榻卧雲屋，欹枕仔細聽。誤疑鳴珂聲，不知水泠泠。[END]
[Q]遊郭希呂石洞二十詠 飛雪[A]山前大飛雪，路有何處入。蒙茸亦花飛，冷濺征衣濕。[END]
[Q]遊郭希呂石洞二十詠 笙鶴[A]木末俯清軒，獨立久延佇。何人騎鶴來，髣髴吹笙侶。[END]
[Q]遊郭希呂石洞二十詠 韜玉[A]至寶不自獻，韜藏亦英華。餘香被草木，秀擢幽岩花。[END]
[Q]遊郭希呂石洞二十詠 倚劍[A]石壁自磨礲，三嘆用不久。如去到人間，爲儂洗塵垢。[END]
[Q]遊郭希呂石洞二十詠 藥圃[A]古文不可賣，未覺賣藥非。侵晨荷鋤往，暮得芝朮歸。[END]
[Q]遊郭希呂石洞二十詠 玉泉[A]石礫沙沃盡，悠悠潭影斜。塵襟不忍濯，爲惜無玷瑕。[END]
[Q]遊郭希呂石洞二十詠 石橋[A]隔山聞禽聲，欲往道路隔。顧瞻此橋上，白雲出迎客。[END]
[Q]用謝艮齋韻題歐陽長老墨梅  其一[A]誤墨雖藏白，飛埃欲斂昏。誰將草玄手，著意寫前村。[END]
[Q]用謝艮齋韻題歐陽長老墨梅  其二[A]屏燈紅灼爍，窗月正黄昏。印出橫斜影，分明竹外村。[END]
[Q]用謝艮齋韻題歐陽長老墨梅  其三[A]溪藤橫翠約，老眼頗眵昏。喚入凌煙後，江村不是村。[END]
[Q]用楊誠齋韻再題歐陽長老墨梅  其一[A]紅粧誇睡足，粉額趁顔開。惟有江梅樣，蛾眉淡拂來。[END]
[Q]用楊誠齋韻再題歐陽長老墨梅  其二[A]玉容曾浥麝，彷彿带香開。不比真花怯，斕斑怕雨來。[END]
[Q]用楊誠齋韻再題歐陽長老墨梅  其三[A]從來冰雪體，引墨爲君開。寄語金鸞客，和羹人正來。[END]
[Q]元日[A]老病忘時節，空齋曉尚眠。兒童喚翁起，今日是新年。[END]
[Q]偶題[A]逢花眼倦開，見酒手頻推。不恨吾年老，恨他將病來。[END]
[Q]哭㔶十五章  其一[A]方看竹馬戲，已作薤露歌。哀哉天喪予，老淚如傾河。[END]
[Q]哭㔶十五章  其二[A]玉雪色可愛，金石聲更清。孰知摧輪早，跬步不可行。[END]
[Q]哭㔶十五章  其三[A]念汝雖孩童，氣已負山嶽。送汝已成人，行路已悲愕。[END]
[Q]哭㔶十五章  其四[A]他年駟馬車，謂可高吾門。只今關心處，政在青楓根。[END]
[Q]哭㔶十五章  其五[A]糊涂不成書，把筆意甚喜。舉頭見爺笑，持付三四紙。[END]
[Q]哭㔶十五章  其六[A]笑揖索酒罷，高吟關關鳩。至今此篇詩，狼籍在床頭。[END]
[Q]哭㔶十五章  其七[A]汝父誠有罪，汝母孝且慈。獨不爲母計，倉皇去何之。[END]
[Q]哭㔶十五章  其八[A]淚盡眼欲枯，痛深腸已絕。汝方遊浩蕩，萬里挾雄鐵。[END]
[Q]哭㔶十五章  其九[A]中堂與曲室，聞汝啼哭聲。汝父與汝母，何處可坐行。[END]
[Q]哭㔶十五章  其一○[A]從人索蓮花，手持雙白羽。蓮花不可見，蓮子心獨苦。[END]
[Q]哭㔶十五章  其一一[A]足音答答來，多在雪樓下。尚憶附爺耳，指問壁間畫。[END]
[Q]哭㔶十五章  其一二[A]我痛須自排，汝癡故難忘。何時篆岡竹，重來看眉藏。[END]
[Q]哭㔶十五章  其一三[A]昨宵北窗下，不敢高聲語。悲深意顛倒，尚疑驚著汝。[END]
[Q]哭㔶十五章  其一四[A]世無扁和手，遺恨歸砭劑。嗟誰使之然，刻舟寧復記。[END]
[Q]哭㔶十五章  其一五[A]百年風雨過，達者齊殤彭。嗟我反不如，其下不及情。[END]
[Q]重葉梅  其一[A]百花頭上開，冰雪寒中見。霜月定相知，先識春風面。[END]
[Q]重葉梅  其二[A]主人情意深，不管江妃怨。折我最繁枝，還許冰壺薦。[END]
[Q]詩二首  其一[A]地高風易作，天漏雨偏多。訪橘蘇仙井，看碑義帝坡。[END]
[Q]詩二首  其二[A]憶昔韓退之，南征過吾州。持觴看叉魚，妙句落芳洲。[END]
[Q]嚴陵釣臺[A]無復塵勞夢，猶蒙故舊知。寧辭萬鍾祿，不負一綸絲。[END]
[Q]聞蟬[A]悄悄山郭暗，故園應掩扉。蟬聲深樹起，林外夕陽稀。[END]
[Q]邀凉亭五首  其一[A]勁節不可拗，浄色不受污。平生今日交，屹屹老桂樹。[END]
[Q]邀凉亭五首  其二[A]史君大雅資，胸中淡無欲。尤物能移人，猶有此數竹。[END]
[Q]邀凉亭五首  其三[A]凉風不肯來，偃蹇如相要。悠悠天地間，捨我從誰邀。[END]
[Q]邀凉亭五首  其四[A]未必柳柳州，有此一餉凉。心清境自靜，內躁物亦强。[END]
[Q]邀凉亭五首  其五[A]簿書本不俗，安能礙凉颸。少陵冰壑心，却恨與事違。[END]
[Q]上帥漕閔雨十首  其一[A]天子治平切，一賢遠王畿。朝廷豈不重，赤子貧無依。[END]
[Q]上帥漕閔雨十首  其二[A]九雨當一晴，燥濕未應革。那知平疇間，已作龜兆坼。[END]
[Q]上帥漕閔雨十首  其三[A]一冤旱三年，此理乃無欺。乖和自相召，天意容何私。[END]
[Q]上帥漕閔雨十首  其四[A]文移急征輸，追逮及圭撮。安得語里胥，反手逐旱魃。[END]
[Q]上帥漕閔雨十首  其五[A]豪家低昂心，常對時虧盈。卓氏一窖粟，殺人眂長平。[END]
[Q]上帥漕閔雨十首  其六[A]白粲十萬艘，日夜隨東流。常平貫雖朽，還作蘇民不。[END]
[Q]上帥漕閔雨十首  其七[A]饑民日嗸嗸，洶洶潰堤水。痛決未可知，無易此一蟻。[END]
[Q]上帥漕閔雨十首  其八[A]羸然一老翁，一病一傷和。寒暑不可測，奈此根本何。[END]
[Q]上帥漕閔雨十首  其九[A]天時不可齊，天心不可違。君子能知天，手轉豐凶機。[END]
[Q]上帥漕閔雨十首  其一○[A]德意徧巖谷，純心對雲天。辦此一爇香，從公作豐年。[END]
[Q]送趙介之赴舂陵十首  其一[A]訪舊知俗非，好書與理近。氣味既如此，況復少畦畛。[END]
[Q]送趙介之赴舂陵十首  其二[A]少年擢兩科，才氣揜公行。恨無東坡翁，爲君賦秋陽。[END]
[Q]送趙介之赴舂陵十首  其三[A]百里不足騁，千里漫同流。推君友于心，對此良優優。[END]
[Q]送趙介之赴舂陵十首  其四[A]君知作縣易，我知作縣難。臨深以思險，願勿作易觀。[END]
[Q]送趙介之赴舂陵十首  其五[A]賦拙君能傳，政拙君當繼。爲問舂陵人，巧者竟誰似。[END]
[Q]送趙介之赴舂陵十首  其六[A]嘗聞居士語，丁寧有深旨。要使眼高人，不識貴公子。[END]
[Q]送趙介之赴舂陵十首  其七[A]忍酒非上策，忍醉乃真方。長憶醒時悔，須減醉時狂。[END]
[Q]送趙介之赴舂陵十首  其八[A]齟齬不足病，快意或爲妖。尤物亦移人，此念當永消。[END]
[Q]送趙介之赴舂陵十首  其九[A]二老不忍別，相期尚百年。正當愛日時，賸種北堂萱。[END]
[Q]送趙介之赴舂陵十首  其一○[A]嫣然亭上雨，鑑止池邊月。人隔九疑山，何以慰愁絕。[END]
[Q]別徐商老奉祠歸清江五首  其一[A]平生兄弟間，聚少散亦多。欲作對牀夢，奈此往復何。[END]
[Q]別徐商老奉祠歸清江五首  其二[A]法許公不許，法不如公嚴。公不爲我留，寧避世俗嫌。[END]
[Q]別徐商老奉祠歸清江五首  其三[A]我歸不能休，公去不可挽。依依原隰間，相對意無限。[END]
[Q]別徐商老奉祠歸清江五首  其四[A]嘗覘金匱書，遺逸窮冥搜。肯令太史氏，挽作周南留。[END]
[Q]別徐商老奉祠歸清江五首  其五[A]離離鴻雁行，漠漠鱸蓴秋。誰獨無此情，何以寫我憂。[END]
[Q]和王弱翁七首  其一[A]不作畫梁燕，定非幽谷鶑。此心無著物，萬事莫留名。[END]
[Q]和王弱翁七首  其二[A]貓頭爭立玉，黄雀剩披綿。橘子生猶綠，江南十月天。[END]
[Q]和王弱翁七首  其三[A]漏恩餘草木，苛斂察箕頭。猶有形骸礙，誰爲根本憂。[END]
[Q]和王弱翁七首  其四[A]濃淡雲山色，抑揚風水聲。體中有佳處，不是喜雙清。[END]
[Q]和王弱翁七首  其五[A]曉日開屏障，籃輿行畫圖。融融萬物表，此處是規模。[END]
[Q]和王弱翁七首  其六[A]霜螯百鎰重，人世一身多。我意已淒慘，如君風味何。[END]
[Q]和王弱翁七首  其七[A]地熟桑麻易，村深氣象醇。此行真不惡，今日似陽春。[END]
[Q]燕居十六首  其一[A]事以義爲本，尤須禮作輿。有時當致曲，切勿背吾初。[END]
[Q]燕居十六首  其二[A]多貪緣縱欲，多欲必傷生。來日應難料，空留不善名。[END]
[Q]燕居十六首  其三[A]酒盡或容求，恩傷不可收。偉哉王相國，沈默孰與侔。[END]
[Q]燕居十六首  其四[A]荆棘不須栽，須容駟馬來。面前如路窄，何地不蒿萊。[END]
[Q]燕居十六首  其五[A]迂轡不難爲，長愁與我違。忍貧勝忍辱，免被好人嗤。[END]
[Q]燕居十六首  其六[A]好語噤難出，卑詞强應酬。只云逃口禍，却恐遂成偷。[END]
[Q]燕居十六首  其七[A]事事皆由命，窮通各有時。窮通吾順處，雖命亦何爲。[END]
[Q]燕居十六首  其八[A]競索駕高車，吾寧守戶樞。安能念榮悴，且欲辨賢愚。[END]
[Q]燕居十六首  其九[A]宿怨養癰疽，終須殞此軀。若能忘物我，天下盡平衢。[END]
[Q]燕居十六首  其一○[A]爲利較錙銖，真成小丈夫。脂肥不滿腹，罪已塞堪輿。[END]
[Q]燕居十六首  其一一[A]七情隨物感，惟怒最難平。我若能忘物，如雷動太清。[END]
[Q]燕居十六首  其一二[A]我身何自有，毫髮自親來。身且非吾物，何論身外財。[END]
[Q]燕居十六首  其一三[A]好毀非佳士，毋輕聽彼言。如人名父母，急去不須聞。[END]
[Q]燕居十六首  其一四[A]物害須當去，無爲煦煦仁。可憐永某氏，愛鼠却傷人。[END]
[Q]燕居十六首  其一五[A]冬月不啟壁，深慮驚蟄蟲。物方全性命，如我愛吾宮。[END]
[Q]燕居十六首  其一六[A]捧檄爲親喜，拖紳豈我榮。若謀妻與子，寧不愧何平。[END]
[Q]梔子花[A]庭前梔子樹，四畔有椏杈。未結黄金子，先開白玉花。[END]
[Q]通天巖[A]松羅石室中，清雅勝支公。地靜無塵到，天高有穴通。[END]
[Q]醉鄉[A]三宿酣神酎，鄉名因此呼。山中千日者，自合是仙都。[END]
[Q]題桑子鋪石壁[A]峨峨溪畔石，迢迢石邊路。寄言名利徒，清閑誠足慕。[END]
[Q]頌[A]北斗掛須彌，杖頭挑日月。林泉好商量，夏一秋風切。[END]
[Q]偈  其一[A]一擊響玲瓏，喧轟宇宙通。知音纔側耳，項羽過江東。[END]
[Q]安陸[A]安陸號方鎮，江邊無事州。民淳訟詞少，務簡官政優。[END]
[Q]呈法智大師[A]處處逢頭路，頭頭是故鄉。本來成現事，何必更思量。[END]
[Q]孤雁[A]天寒稻粱少，萬里孤難進。不惜充君庖，爲這邊城信。[END]
[Q]松江夜泊[A]舟閑人已息，林際月微明。一片清江水，中涵萬古情。[END]
[Q]題和靖隱居[A]湖水春來綠，山雲憂亦繁。如何隱君子，長嘯掩柴門。[END]
[Q]清隱巖[A]地迥隔塵寰，石門雲閉關。幽人澹無事，白鶴相往還。[END]
[Q]詩一首[A]六合萬籟息，秋林月正歸。琴中彈不盡，石上坐忘歸。[END]
[Q]使風[A]風起即千里，風回翻問津。沉思宦遊者，何啻使風人。[END]
[Q]金口步[A]兩山闘咽喉，羣石矗牙齒。行客無限愁，横吞一江水。[END]
[Q]采桑女  其一[A]渡水采桑歸，蠶老催上機。札札得盈尺，輕素何人衣。[END]
[Q]采桑女  其二[A]採桑知蠶饑，投梭惜夜遲。誰誇羅綺叢，新畫學月眉。[END]
[Q]渡溪[A]渡溪溪水急，水濺羅衣濕。日暮猶未歸，盈盈水邊立。[END]
[Q]落葉[A]素律鑠欲脆，青女妒復稀。月冷天風吹，葉葉乾紅飛。[END]
[Q]霞[A]拂拂生殘暉，層層如裂緋。天風翦成片，疑作仙人衣。[END]
[Q]巴江[A]巴江江水色，一带濃藍碧。仙女瑟瑟衣，風梭晚来織。[END]
[Q]即事[A]谷暗隨呼應，禽春不速來。幽居逢令序，跬步且徘徊。[END]
[Q]辭本州教官[A]年近古稀有，不易升此堂。他日留泉下，須留姓氏香。[END]
[Q]舟中作偈[A]長江行不盡，帝里到何時。既得涼風便，休將艫棹施。[END]
[Q]山中作[A]橋上山萬重，橋下水千里。惟有白鷺鷥，見我常來此。[END]
[Q]送僧偈[A]山中何所有，嶺上多白雲。祇可自怡悅，不堪持贈君。[END]
[Q]題廣化寺阿育王塔[A]齊野非吳渚，支郎是子陵。釣臺千古月，寶塔萬年燈。[END]
[Q]詠西湖[A]西湖多勝景，飛蓋喜相陪。暑氣迎秋盡，江聲向夕來。[END]
[Q]玉洞[A]白石洞間路，吾家在其中。琴窗與書閣，一半是雲封。[END]
[Q]題上虞南塔院[A]雁級指高冥，登瞻地域靈。路尋滄海斷，山带沃洲青。[END]
[Q]十詠  其一[A]遠適廬陵郡，經旬泛楚天。江山晴繞枕，星斗夜隨船。[END]
[Q]十詠  其二[A]遠適廬陵郡，重江去不窮。全家片帆底，三月怒濤中。[END]
[Q]登狼山閣[A]海腹藏吳楚，天樞轉斗牛。夜分驚日浴，潮落見鯨遊。[END]
[Q]烏江廟[A]天意降時雨，山川潛出雲。鋤秦將授漢，此力半因君。[END]
[Q]鳴琴[A]思古理鳴琴，聲聲動金玉。何以報昔人，傳此堯舜曲。[END]
[Q]古鑑[A]磨此千年鑑，朱顔清可覽。君看日月光，無求照人膽。[END]
[Q]江上漁者[A]江上往來人，但愛鱸魚美。君看一葉舟，出沒風波裏。[END]
[Q]西溪見牡丹[A]陽和不擇地，海角亦逢春。憶得上林色，相看如故人。[END]
[Q]青郊[A]青郊鳴錦雉，綠水漾金鱗。願得郢中客，共歌臺上春。[END]
[Q]射陽湖[A]渺渺指平湖，煙波極望初。縱横皆釣者，何處得嘉魚。[END]
[Q]舟中[A]珠彩耀前川，歸來一扣舷。微風不起浪，明月自隨船。[END]
[Q]寄歐静秀才[A]君歸一水遙，魂斷木蘭橈。賴有南軒竹，清風慰寂寥。[END]
[Q]和韓布殿丞三首 泛湖中[A]平湖萬頃碧，謝客一開顔。待得臨清夜，徘徊載月還。[END]
[Q]和韓布殿丞三首 琴酒[A]絃上萬古意，樽中千日醇。清心向流水，醉貌發陽春。[END]
[Q]和韓布殿丞三首 漁父[A]月色滿滄波，吾生樂事多。何人獨醒者，試聽濯纓歌。[END]
[Q]越上聞子規[A]夜入翠煙啼，晝尋芳樹飛。春山無限好，猶道不如歸。[END]
[Q]赴桐廬郡淮上遇風三首  其二[A]妻子休相咎，勞生險自多。商人豈有罪，同我在風波。[END]
[Q]赴桐廬郡淮上遇風三首  其三[A]一棹危於葉，傍觀亦損神。他時在平地，無忽險中人。[END]
[Q]出守桐廬道中十絕  其一[A]隴上带經人，金門齒諫臣。雷霆日有犯，始可報君親。[END]
[Q]出守桐廬道中十絕  其二[A]君恩泰山重，爾命鴻毛輕。一意懼千古，敢懷妻子榮。[END]
[Q]出守桐廬道中十絕  其三[A]妻子屢牽衣，出門投禍機。寧知白日照，猶得虎符歸。[END]
[Q]出守桐廬道中十絕  其四[A]分符江外去，人笑似騷人。不道鱸魚美，還堪養病身。[END]
[Q]出守桐廬道中十絕  其五[A]有病甘長廢，無機苦直言。江山藏拙好，何敢望天閽。[END]
[Q]出守桐廬道中十絕  其六[A]天閽變化地，所好必真龍。軻意正迂闊，悠然輕萬鍾。[END]
[Q]出守桐廬道中十絕  其七[A]萬鍾誰不慕，意氣滿堂金。必若枉此道，傷哉非素心。[END]
[Q]出守桐廬道中十絕  其八[A]素心愛雲水，此日東南行。笑解塵纓處，滄浪無限清。[END]
[Q]出守桐廬道中十絕  其九[A]滄浪清可愛，白鳥鑑中飛。不信有京洛，風塵化客衣。[END]
[Q]出守桐廬道中十絕  其一○[A]風塵日已遠，郡枕子陵溪。始見神龜樂，優優尾在泥。[END]
[Q]蕭灑桐廬郡十絕  其一[A]蕭灑桐廬郡，烏龍山靄中。使君無一事，心共白雲空。[END]
[Q]蕭灑桐廬郡十絕  其二[A]蕭灑桐廬郡，開軒即解顔。勞生一何幸，日日面青山。[END]
[Q]蕭灑桐廬郡十絕  其三[A]蕭灑桐廬郡，全家長道情。不聞歌舞事，遶舍石泉聲。[END]
[Q]蕭灑桐廬郡十絕  其四[A]蕭灑桐廬郡，公餘午睡濃。人生安樂處，誰復問千鍾。[END]
[Q]蕭灑桐廬郡十絕  其五[A]蕭灑桐廬郡，家家竹隱泉。令人思杜牧，無處不潺湲。[END]
[Q]蕭灑桐廬郡十絕  其六[A]蕭灑桐廬郡，春山半是茶。新雷還好事，驚起雨前芽。[END]
[Q]蕭灑桐廬郡十絕  其七[A]蕭灑桐廬郡，千家起畫樓。相呼採蓮去，笑上木蘭舟。[END]
[Q]蕭灑桐廬郡十絕  其八[A]蕭灑桐廬郡，清潭百丈餘。釣翁應有道，所得是嘉魚。[END]
[Q]蕭灑桐廬郡十絕  其九[A]蕭灑桐廬郡，身閑性亦靈。降真香一炷，欲老悟黄庭。[END]
[Q]蕭灑桐廬郡十絕  其一○[A]蕭灑桐廬郡，嚴陵舊釣臺。江山如不勝，光武肯教來。[END]
[Q]新定感興五首  其一[A]數仞黄堂上，題名僅百賢。孤高宋開府，千載可拳拳。[END]
[Q]新定感興五首  其二[A]山水真名郡，恩多補諫官。中間好田錫，風月亦盤桓。[END]
[Q]新定感興五首  其三[A]風物皆堪喜，民靈獨可哀。稀逢賢太守，多是謫官來。[END]
[Q]新定感興五首  其四[A]去國三千里，風波豈不賒。迴思洞庭險，無限勝長沙。[END]
[Q]新定感興五首  其五[A]江上多嘉客，清歌進白醪。靈均良可笑，終日著離騷。[END]
[Q]留題江秀才舊居[A]結舍近滄洲，江山不外求。我來明月夜，更得主人留。[END]
[Q]蘇州十詠 木蘭堂[A]堂上列歌鐘，多慚不如古。却羨木蘭花，曾見霓裳舞。[END]
[Q]蘇州十詠 太湖[A]有浪即山高，無風還練静。秋宵誰與期，月華三萬頃。[END]
[Q]送僧文光[A]一品山前識，迢迢三十春。多慚畫戟裏，重見白雲人。[END]
[Q]江城對月[A]南國風波遠，東門冠蓋回。多情是明月，相逐過江來。[END]
[Q]依韻答梁堅運判見寄[A]蔽野旌旗色，滿山笳吹聲。功名早晚就，裴度亦書生。[END]
[Q]城大順迴道中作[A]三月二十七，羌山始見花。將軍了邊事，春老未還家。[END]
[Q]和李光化秋詠四首 曉[A]牆外轆轤響，樓前江漢欹。曙光和月色，猶記早朝時。[END]
[Q]和李光化秋詠四首 晝[A]日色清如照，前林葉未零。海東新隼至，一點在青冥。[END]
[Q]和李光化秋詠四首 晚[A]晚色動邊思，去年猶未歸。戍樓人已冷，目斷望征衣。[END]
[Q]和李光化秋詠四首 夜[A]春色人皆醉，秋光獨不眠。君看明月下，何似落花前。[END]
[Q]雨後思湖上居[A]前山風雨涼，歇馬坐垂楊。何處芙蓉落，南渠秋水香。[END]
[Q]聞歌[A]新秋弦管清，時轉遏雲聲。曲盡不知處，月高風滿城。[END]
[Q]思天台[A]赤城雲雪深，山客負歸心。昨夜西齋宿，月明琪樹陰。[END]
[Q]長安早春懷江南[A]雲月有歸處，故山清洛南。如何一花發，春夢徧江潭。[END]
[Q]塞下[A]夜戰桑乾北，秦兵半不歸。朝來有鄉信，猶自寄征衣。[END]
[Q]送客南歸[A]野寺薜蘿晚，官渠楊柳春。歸心已無限，更送洞庭人。[END]
[Q]悼傷後赴東蜀辟至散關遇雪[A]劍外從軍遠，無家與寄衣。散關三尺雪，回夢舊鴛機。[END]
[Q]樂遊原[A]向晚意不適，驅車登古原。夕陽無限好，只是近黃昏。[END]
[Q]巴江柳[A]巴江可惜柳，柳色綠侵江。好向金鑾殿，移陰入綺窗。[END]
[Q]聽鼓[A]城頭疊鼓聲，城下暮江清。欲問漁陽摻，時無禰正平。[END]
[Q]憶梅[A]定定住天涯，依依向物華。寒梅最堪恨，常作去年花。[END]
[Q]漫成三首 二[A]沈約憐何遜，延年毀謝莊。清新俱有得，名譽底相傷。[END]
[Q]漫成三首 三[A]霧夕詠芙蕖，何郎得意初。此時誰最賞，沈范兩尚書。[END]
[Q]柳下暗記[A]無奈巴南柳，千條傍吹臺。更將黃映白，擬作杏花媒。[END]
[Q]妓席[A]樂府聞桃葉，人前道得無。勸君書小字，慎莫喚官奴。[END]
[Q]風[A]撩釵盤孔雀，惱帶拂鴛鴦。蘿薦誰教近，齋時鎖洞房。[END]
[Q]代應二首 二[A]昨夜雙鉤敗，今朝百草輸。關西狂小吏，惟喝遶牀盧。[END]
[Q]張惡子廟[A]下馬捧椒漿，迎神白玉堂。如何鐵如意，獨自與姚萇。[END]
[Q]百果嘲櫻桃[A]珠實雖先熟，瓊莩縱早開。流鸎猶故在，爭得諱含來。[END]
[Q]櫻桃答[A]衆果莫相誚，天生名品高。何因古樂府，惟有鄭櫻桃。[END]
[Q]韈[A]嘗聞宓妃韈，渡水欲生塵。好借常娥著，清秋踏月輪。[END]
[Q]追代盧家人嘲堂內[A]道却橫波字，人前莫謾羞。只應同楚水，長短入淮流。[END]
[Q]天涯[A]春日在天涯，天涯日又斜。鶯啼如有淚，爲溼最高花。[END]
[Q]早起[A]風露澹清晨，簾間獨起人。鸎花啼又笑，畢竟是誰春。[END]
[Q]細雨[A]帷飄白玉堂，簟卷碧牙牀。楚女當時意，蕭蕭髪彩涼。[END]
[Q]歌舞[A]遏雲歌響清，回雪舞腰輕。只要君流眄，君傾國自傾。[END]
[Q]房君珊瑚散[A]不見姮娥影，清秋守月輪。月中閑杵臼，桂子擣成塵。[END]
[Q]嘲櫻桃[A]朱實鳥含盡，青樓人未歸。南園無限樹，獨自葉如幃。[END]
[Q]自貺[A]陶令棄官後，仰眠書屋中。誰將五斗米，擬換北窗風。[END]
[Q]蝶[A]孤蝶小徘徊，翩翾粉翅開。併應傷皎潔，頻近雪中來。[END]
[Q]夜意[A]簾垂幕半卷，枕冷被仍香。如何爲相憶，魂夢過瀟湘。[END]
[Q]李夫人三首 一[A]一帶不結心，兩股方安髻。慙愧白茅人，月沒教星替。[END]
[Q]李夫人三首 二[A]剩結茱萸枝，多擘秋蓮的。獨自有波光，綵囊盛不得。[END]
[Q]滯雨[A]滯雨長安夜，殘燈獨客愁。故鄉雲水地，歸夢不宜秋。[END]
[Q]微雨[A]初隨林靄動，稍共夜涼分。窗迥侵燈冷，庭虛近水聞。[END]
[Q]高花[A]花將人共笑，籬外露繁枝。宋玉臨江宅，墻低不礙窺。[END]
[Q]嘲桃[A]無賴夭桃面，平明露井東。春風爲開了，却擬笑春風。[END]
[Q]餞席重送從叔余之梓州[A]莫歎萬重山，君還我未還。武關猶悵望，何況百牢關。[END]
[Q]柳枝五首 一[A]花房與蜜脾，蜂雄蛺蝶雌。同時不同類，那復更相思。[END]
[Q]柳枝五首 二[A]本是丁香樹，春條結始生。玉作彈碁局，中心亦不平。[END]
[Q]柳枝五首 三[A]嘉瓜引蔓長，碧玉冰寒漿。東陵雖五色，不忍值牙香。[END]
[Q]柳枝五首 四[A]柳枝井上蟠，蓮葉浦中乾。錦鱗與繡羽，水陸有傷殘。[END]
[Q]柳枝五首 五[A]畫屏繡步障，物物自成雙。如何湖上望，只是見鴛鴦。[END]
[Q]龍丘途中 一[A]漢苑殘花別，吳江盛夏來。惟看萬樹谷，不見一枝開。[END]
[Q]龍丘途中 二[A]水色饒湘浦，灘聲怯建溪。淚流迴月上，可得更猨蹄。[END]
[Q]登景雲寺閣[A]胡馬飲河洛，我家從此遷。今來獨垂淚，三十六峰前。[END]
[Q]秋日湖上[A]落日五湖遊，煙波處處愁。沈浮千古事，誰與問東流。[END]
[Q]江山閑望[A]渺渺無窮盡，風濤幾日平。年光與人事，東去一聲聲。[END]
[Q]訪武陵道者不遇[A]花發鳥仍啼，行行路欲迷。二真無問處，虛度武陵溪。[END]
[Q]寄舊山隱侶[A]舊山諸隱淪，身在苦無身。莫鎖白雲路，白雲多悞人。[END]
[Q]羨僧[A]處世曾無著，生前事盡非。一缾兼一衲，南北去如歸。[END]
[Q]錦[A]軋軋弄寒機，功多力漸微。惟憂機上錦，不稱舞人衣。[END]
[Q]句[A]單棹橫疎雨，江灘秋泊時。花留身住越，月遞夢還秦。[END]
[Q]感遇[A]江鄉十年別，京國累日同。在客幾多事，俱付酒杯中。[END]
[Q]晚思[A]鶴下紫閣雲，沈沈翠微雨。獨坐正無言，孤莊一聲杵。[END]
[Q]贈空禪師[A]虎見修行久，松知夏臘高。寒堂坐風雨，瞑目尚波濤。[END]
[Q]西山寒日逢韋侍御[A]獬豸霜中貌，龍鍾病後顏。慘傷此身事，風雪動江山。[END]
[Q]題禪院[A]無花地亦香，有鶴松多直。向此奚必孤，山僧盡相識。[END]
[Q]驚秋[A]鶯囀纔間關，蟬鳴旋蕭屑。如何兩鬢毛，不作千枝雪。[END]
[Q]句[A]顏凋明鏡覺，思苦白雲知。滄洲迷釣隱，紫閣負僧期。[END]
[Q]觀鵝山飛瀑[A]探奇不畏險，撥霧上高岑。放眼觀飛瀑，枕流聽素琴。[END]
[Q]劉阮洞[A]桃花開已繁，溪水濺濺去。不見持盃人，自歎來何暮。[END]
[Q]疊石庵[A]疊石峰之顛，下瞰楊梅澗。平地數畝餘，水石光燦爛。[END]
[Q]栽松題石[A]偃蓋覆巖石，歲寒傲霜雪。深根蟠茯苓，千古飽風月。[END]
[Q]詠雨[A]亢陽今已久，嘉雨自雲傾。一點不斜去，極多時下成。[END]
[Q]春早[A]聞鶯纔覺曉，閉戶已知晴。一帶窗間月，斜穿枕上生。[END]
[Q]即事[A]亂世時偏促，陰天日易昏。無言搔白首，憔悴倚東門。[END]
[Q]勉兒子[A]養爾逢多難，常憂學已遲。辟彊爲上相，何必待從師。[END]
[Q]贈姬人[A]莫恨紅裙破，休嫌白屋低。請看京與洛，誰在舊香閨。[END]
[Q]飲散呈主人[A]夢覺笙歌散，空堂寂寞秋。更聞城角弄，煙雨不勝愁。[END]
[Q]題壺山[A]井邑斜連北，蓬瀛直倚東。秋高巖溜白，日上海波紅。[END]
[Q]輦下寓題[A]對酒何曾醉，尋僧未覺閑。無人不惆悵，終日見南山。[END]
[Q]寄題崔校書郊舍[A]一片寒塘水，尋常立鷺鷥。主人貧愛客，沽酒往吟詩。[END]
[Q]秋思[A]碧嶂猿啼夜，新秋雨霽天。誰人愛明月，露坐洞庭船。[END]
[Q]芳草[A]澤國多芳草，年年長自春。應從屈平後，更苦不歸人。[END]
[Q]輦下書事[A]北闕新王業，東城入羽書。秋風滿林起，誰道有鱸魚。[END]
[Q]馬上作[A]心逐輕波去，身随匹馬歸。據鞍揮淚盡，回首一依依。[END]
[Q]夢覺[A]日永不可過，夜凉愁更多。蟬聲嘶晚月，孤枕夢如何。[END]
[Q]思家[A]一别遽如許，歸期可奈何。無心戀明月，有淚寄流波。[END]
[Q]同家弟賦蠟梅詩得四絕句  其一[A]朱朱與白白，著意待春開。那知洞房裏，已傍額黄來。[END]
[Q]同家弟賦蠟梅詩得四絕句  其二[A]韻勝誰能捨，色莊那得親。朝陽一映樹，到骨不留塵。[END]
[Q]同家弟賦蠟梅詩得四絕句  其三[A]黄羅作廣袂，絳帳作中單。人間誰敢著，留得護春寒。[END]
[Q]同家弟賦蠟梅詩得四絕句  其四[A]一花香十里，更值滿枝開。承恩不在貌，誰敢鬬香來。[END]
[Q]蠟梅四絕句  其一[A]花房小如許，銅剪黄金塗。中有萬斛香，與君細細輸。[END]
[Q]蠟梅四絕句  其二[A]來從底處所，黄露滿衣濕。緣憨翻得憐，亭亭倚風立。[END]
[Q]蠟梅四絕句  其三[A]奕奕金仙面，排行立曉晴。殷勤夜來雪，少住作珠瓔。[END]
[Q]蠟梅四絕句  其四[A]亭亭金步摇，朝日明漢宮。當時好光景，一似此園中。[END]
[Q]題持約畫軸[A]日落川更闊，煙生山欲浮。舟中有閑地，載我得同遊。[END]
[Q]梅花兩絕句  其一[A]客行滿山雪，香處是梅花。丁寧明月夜，認取影橫斜。[END]
[Q]梅花兩絕句  其二[A]曉天青脈脈，玉面立疏籬。山中爾許樹，獨自費人詩。[END]
[Q]正月十六日夜二絕  其一[A]正月十六夜，竹籬田父家。明月照樹影，滿山如龍蛇。[END]
[Q]正月十六日夜二絕  其二[A]二更風薄竹，悲吟連夜分。村西遞餘韻，應勝此間聞。[END]
[Q]出山二首  其一[A]陰巖不知晴，路轉見朝日。獨行修竹盡，石崖千丈碧。[END]
[Q]出山二首  其二[A]山空樵斧響，隔嶺有人家。日落潭照樹，川明風動花。[END]
[Q]入山二首  其一[A]出山復入山，路隨溪水轉。東風不惜花，一暮都開遍。[END]
[Q]入山二首  其二[A]都迷去時景，策杖煙漫漫。微雨洗春色，諸峯生晚寒。[END]
[Q]與夏致宏孫信道張巨山同集澗邊以散髮巖岫爲韻賦四小詩  其一[A]哦詩谷虛響，散髮下巖半。披叢澗影摇，集鳥紛然散。[END]
[Q]與夏致宏孫信道張巨山同集澗邊以散髮巖岫爲韻賦四小詩  其二[A]亂石披淺流，水紋如紺髮。馳暉忽西沒，林光相映發。[END]
[Q]與夏致宏孫信道張巨山同集澗邊以散髮巖岫爲韻賦四小詩  其三[A]舉頭山圍天，濯足樹映潭。山中記今日，四士集空巖。[END]
[Q]與夏致宏孫信道張巨山同集澗邊以散髮巖岫爲韻賦四小詩  其四[A]張子卧石榻，夏子理泉竇。孫子獨不言，搘頤數煙岫。[END]
[Q]衡嶽道中  其三[A]城中望衡山，浮雲作飛蓋。朅來岩谷遊，却在浮雲外。[END]
[Q]衡嶽道中  其四[A]危亭見上方，林壑带殘陽。今日豈無恨，重遊却味長。[END]
[Q]絕句[A]野鴨飛無數，桃花濕滿枝。竹輿鳴細雨，山客有新詩。[END]
[Q]九日示大圓洪智[A]自得休心法，悠然不賦詩。忽逢重九日，無奈菊花枝。[END]
[Q]九月八日戲作兩絕句示妻子  其一[A]今夕知何夕，都如未病時。重陽莫草草，剩作幾篇詩。[END]
[Q]九月八日戲作兩絕句示妻子  其二[A]小甕今朝熟，無勞問酒家。重陽明日是，何處有黄花。[END]
[Q]偈[A]火裏靈苗秀，無根偏界生。諸人如體悉，千里共途行。[END]
[Q]題范文正公書伯夷頌後[A]高賢邈已遠，凜凜生氣存。韓范不時有，此心誰與論。[END]
[Q]濯纓亭[A]澄練正縈檻，高屏近擁門。偏宜雲慘澹，更好月黄昏。[END]
[Q]雷州蘇公樓[A]二蘇翰墨仙，謫墜百蠻裏。弟兄對床眠，此意孤一世。[END]
[Q]寇萊公廟  其一[A]萊公英特姿，譚笑安社稷。流離死窮荒，志士氣益塞。[END]
[Q]寇萊公廟  其二[A]死謫憐忠愍，生還喜子由。荒祠連舊宅，幾見海雲秋。[END]
[Q]邵公濟求泰定山房十詩 下馬橋[A]泉下顔光祿，二紀瞻馬首。停驂肅松檟，風節應不朽。[END]
[Q]邵公濟求泰定山房十詩 邵公泉[A]源深派河漢，蹙蹙尋常窄。嗜芰借甘滋，無涯君子澤。[END]
[Q]邵公濟求泰定山房十詩 褒勸堂[A]易經傳父子，前後弓帛賁。衣鉢堂室中，千古發潛祕。[END]
[Q]邵公濟求泰定山房十詩 松門[A]晝扃熟鹿守，晨啟素鴉馴。延陵掛孤劍，吳月照峩岷。[END]
[Q]邵公濟求泰定山房十詩 采薇洞[A]以心爲形役，徇人失天真。蕨薇與杞荑，求仁始得仁。[END]
[Q]邵公濟求泰定山房十詩 盡山亭[A]蟻封于何險，醯雞豈必嗤。須彌一目了，亭中大然之。[END]
[Q]邵公濟求泰定山房十詩 懷伊亭[A]龜雒儼如故，玉靈誠有知。歸艫带江海，澡濯我清伊。[END]
[Q]題畫扇[A]白頰饒春思，梅梢喜可知。聲聲催爛漫，定是雪晴時。[END]
[Q]藜廳[A]神僧曾西征，目覽江山異。深林植杖藜，他日成州治。[END]
[Q]偈一首[A]家住孤峰頂，長年半掩門。自嗟身已老，活計付兒孫。[END]
[Q]清風亭[A]物外林泉靜，閑中日月長。清風颯然至，可以傲羲皇。[END]
[Q]無心亭[A]地與市朝遠，雲藏山水深。長令有心者，到此自無心。[END]
[Q]題雲龍山張山人草堂石磬[A]折爲督郵腰，懸作山人室。殊非濮上音，信是泗濱石。[END]
[Q]書泗州孫景山西軒[A]落日明孤塔，青山繞病身。知君向西望，不愧塔中人。[END]
[Q]霅上訪道人不遇[A]花光紅滿欄，草色綠無岸。不逢青眼人，長歌白石爛。[END]
[Q]吳江岸[A]曉色兼秋色，蟬聲雜鳥聲。壯懷銷鑠盡，回首尚心驚。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一[A]索漠齊安郡，從來著放臣。如何風雪裏，更送獨歸人。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其二[A]瘦骨寒將斷，衰髯摘更稀。未甘爲死別，猶恐得生歸。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其三[A]日上氣暾江，雪晴光眩野。記取到家時，鋤耰吾正把。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其四[A]月明穿破裘，霜氣澀孤劍。歸來閉戶坐，默數來時店。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其五[A]諸兄無可寄，一語會須酬。晚歲俱黄髮，相看萬事休。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其六[A]故人如念我，爲說瘦欒欒。尚有身爲患，已無心可安。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其七[A]吾兄喜酒人，今汝亦能飲。一杯歸誦此，萬事邯鄲枕。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其八[A]東阡在何許，寒食江頭路。哀哉魏城君，宿草荒新墓。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其九[A]臨分亦泫然，不爲窮途泣。東阡時一到，莫遣牛羊入。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一○[A]我夢隨汝去，東阡松柏青。却入西州門，永愧北山靈。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一一[A]乞墦何足羨，負米可忘艱。莫爲無車馬，含羞入劍關。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一二[A]我坐名過實，歡譁自招損。汝幸無人知，莫厭家山穩。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一三[A]竹笥與練裙，隨時畢婚嫁。無事苦相思，征鞍還一跨。[END]
[Q]伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一四[A]萬里却來日，一庵仍獨居。應笑謀生拙，團團如磨馿。[END]
[Q]初入廬山三首  其一[A]青山若無素，偃蹇不相親。要識廬山面，他年是故人。[END]
[Q]初入廬山三首  其二[A]自昔懷清賞，神游杳靄間。如今不是夢，真箇在廬山。[END]
[Q]初入廬山三首  其三[A]芒鞋青竹杖，自挂百錢游。可怪深山裏，人人識故侯。[END]
[Q]次荆公韵四絕  其四[A]甲第非真有，閑花亦偶栽。聊爲清浄供，却對道人開。[END]
[Q]雍秀才畫草蟲八物 促織[A]月叢號耿耿，露葉泣漙漙。夜長不自暖，那憂公子寒。[END]
[Q]雍秀才畫草蟲八物 蟬[A]蛻形濁污中，羽翼便翾好。秋來間何闊，已抱寒莖槁。[END]
[Q]雍秀才畫草蟲八物 蝦蟆[A]睅目知誰瞋，皤腹空自脹。慎勿困蜈蚣，饑蛇不汝放。[END]
[Q]雍秀才畫草蟲八物 蜣蜋[A]洪鐘起暗室，飄瓦落空庭。誰言轉丸手，能作殷牀聲。[END]
[Q]雍秀才畫草蟲八物 天水牛[A]兩角徒自長，空飛不服箱。爲牛竟何事，利吻穴枯桑。[END]
[Q]雍秀才畫草蟲八物 蝎虎[A]跂跂有足蛇，脈脈無角龍。爲虎君勿笑，食盡蠆尾蟲。[END]
[Q]雍秀才畫草蟲八物 蝸牛[A]腥涎不滿殻，聊足以自濡。升高不知回，竟作黏壁枯。[END]
[Q]雍秀才畫草蟲八物 鬼蝶[A]雙眉卷鐵絲，兩翅暈金碧。初來花爭妍，忽去鬼無跡。[END]
[Q]書文與可墨竹[A]筆與子皆逝，詩今誰爲新。空遺運斤質，却弔斷弦人。[END]
[Q]次周燾韵[A]道眼轉丹青，常於寂處鳴。早知雨是水，不作兩般聲。[END]
[Q]書劉景文所藏宗少文一筆畫[A]宛轉回文錦，縈盈連理花。何須郭忠恕，匹素畫繅車。[END]
[Q]元祐五年十二月十二日同景文義伯聖途次元伯固蒙仲遊七寶寺題竹上[A]結根豈殊衆，修柯獨出林。孤高不可恃，歲晚霜風侵。[END]
[Q]春[A]盡道春多雨，傷摧花鳥空。不知春態度，尤在綠蔭中。[END]
[Q]送行[A]語別既不易，況與子同生。如何携手好，忽作千里行。[END]
[Q]覆射辭[A]太歲當頭立，諸神不敢當。其中有一物，猶带洞庭香。[END]
[Q]冬寒[A]倚天松骨冷，背日海雲高。淮上人垂櫜，閣中客贈袍。[END]
[Q]北園書事三首  其二[A]得喪有萬理，古今猶一區。鶴鳬元自足，蠻觸竟同枯。[END]
[Q]深山[A]日出斂蒼靄，雨餘生曉凉。鳥啼人不見，花落樹猶香。[END]
[Q]中頂[A]策足穿雲表，都無幾尺天。人寰莽何在，萬里一荒烟。[END]
[Q]回馬嶺[A]緩轡不可度，疾驅應更危。平生幾兩屐，解有慰人時。[END]
[Q]偈[A]歸宗會斬蛇，禾山解打鼓。萬象與森羅，皆從這裏去。[END]
[Q]題白沙驛壁[A]未忍歌歸去，行當獻子虛。自嗟渥洼種，垂耳服鹽車。[END]
[Q]題婺州道傍水閣[A]勞生成底事，寸祿解縈人。陽羨溪山好，歸歟未有因。[END]
[Q]留題婺州孝順鎮寺[A]處靜未有計，徒勞真可傷。山僧應笑我，只爲斗升忙。[END]
[Q]甲申十一月夢中詠假山[A]欲雨烟雲凝，經秋苔蘚多。憑君莫拋擲，留取伴吟哦。[END]
[Q]祖師地種花及總頌四首 地[A]性地本無生，因生說有地。流傳古至今，非愚亦非智。[END]
[Q]祖師地種花及總頌四首 種[A]從昔未曾迷，於今何所悟。祇緣種性深，更亦無別路。[END]
[Q]祖師地種花及總頌四首 花[A]有種有心地，因緣花自開。要知成果處，却笑祖師來。[END]
[Q]祖師地種花及總頌四首 總[A]五葉花開後，山長水更深。亂雲橫谷口，游子謾追尋。[END]
[Q]十憶偈 憶少林[A]一從三拜後，千古錯流通。永日無人到，蕭蕭檜柏風。[END]
[Q]十憶偈 憶曹溪[A]葉落歸根後，曹溪一滴深。山居人少到，真實好知音。[END]
[Q]十憶偈 憶南泉[A]一歸方丈後，何處覓南泉。昨夜三更月，寒光照座前。[END]
[Q]十憶偈 憶趙州[A]不下禪床後，曾無善巧言。平常安樂事，今古謾流傳。[END]
[Q]十憶偈 憶南陽[A]丹霞相訪後，從此話南陽。草作青青色，春風任短長。[END]
[Q]十憶偈 憶雙林[A]一入雙林後，天宮事可猜。賣魚人不厭，何處見如來。[END]
[Q]十憶偈 憶寒山[A]一住天台後，身單布亦穿。雖然筋骨露，歌笑不堪傳。[END]
[Q]十憶偈 憶龐翁[A]石上栽花後，生涯自是春。若逢親切問，端的不饒君。[END]
[Q]十憶偈 憶先師[A]一見先師後，堪悲復堪笑。爲問何以然，八十重年少。[END]
[Q]十憶偈 憶伊余[A]憶著伊余後，呵呵笑未休。何人知此意，有語不堪酬。[END]
[Q]海會辭老和尚[A]來時無有語，去亦不知聞。此曲誰能和，轟轟出白雲。[END]
[Q]示衆[A]求心心未諦，等人人不來。巖花曉來雨，寂寞爲誰開。[END]
[Q]迷逢達磨[A]信步遊梁魏，乘時別少林。長安車馬客，無限利名心。[END]
[Q]小師崇堅乞偈[A]事辦須尋道，方明爾本來。禪關無鎖鑰，祇要用心開。[END]
[Q]戴巨濟求贊[A]畫出人皆識，相逢道更親。起雲峰後路，記得往來頻。[END]
[Q]頌古六十二首  其六[A]潦倒江湖上，竿頭事可咍。一回浮子動，又是上鈎來。[END]
[Q]頌古六十二首  其一一[A]家肥生孝子，國霸有謀臣。拳頭劈口槌，未到無兒孫。[END]
[Q]頌古六十二首  其一二[A]開田說大義，後人莫容易。百丈總持門，淡而還有味。[END]
[Q]頌古六十二首  其一九[A]相見錦江頭，相携上酒樓。會醫還少病，知分不多愁。[END]
[Q]頌古六十二首  其四○[A]春至是花開，朱顔安在哉。可憐園裏色，不入鏡中來。[END]
[Q]頌古六十二首  其五四[A]趙州一椀茶，驗盡當行家。一期雖似好，爭免事如麻。[END]
[Q]頌古六十二首  其六○[A]盡力不柰何，按牛頭喫草。若無錦繡文，難以論嘉藻。[END]
[Q]頌古六十二首  其六一[A]何故喚作手，衲僧難開口。擬議自顢頇，可憐大蒙斗。[END]
[Q]偈頌一一二首  其二九[A]容顔甚奇妙，光明照十方。我適曾供養，今復還親覲。[END]
[Q]偈頌一一二首  其四○[A]正當恁麽時，歷劫不曾迷。步步超三界，歸家頓絕疑。[END]
[Q]偈頌一一二首  其四三[A]劫火威音前，雖有一壺天。御樓看射獵，不是刈茅田。[END]
[Q]偈頌一一二首  其四七[A]龍門三月半，大鼓聲聲喚。喚得一時來，特地生迷亂。[END]
[Q]偈頌一一二首  其六○[A]七七四十九，面南看北斗。死去與生來，泥牛大哮吼。[END]
[Q]偈頌一一二首  其七三[A]死心心已死，心死死由生。拗折黄龍角，翻身卧地行。[END]
[Q]偈頌一一二首  其九四[A]帝力丘山重，君恩宇宙寬。不才何以報，處處得心安。[END]
[Q]以偈問清遠禪師[A]劫火威音前，別是一壺天。御樓前射獵，不是刈荒田。[END]
[Q]歲暮書堂[A]霜重階鋪紈，風凜肌生粟。心莊耳目清，思慮無由俗。[END]
[Q]詩一首[A]富貴空中花，文章木上癭。要知真實地，惟有華嚴境。[END]
[Q]國子監暮歸[A]杖屨清晨往，縑囊薄暮歸。閑官廳事冷，蝴蝶上階飛。[END]
[Q]答李令[A]知音慚李令，問我復何爲。道義惟添睡，功名只有詩。[END]
[Q]詩一首[A]上山割白紵，山高葉摵摵。持歸當戶績，爲君爲絺綌。[END]
[Q]偈六十九首  其一六[A]聞聲不悟道，見色豈明心。大冶紅爐裏，真鍮不博金。[END]
[Q]偈六十九首  其二四[A]同阬無異土，千古少人知。月下休相喚，還從舊路歸。[END]
[Q]偈六十九首  其二七[A]陰雲彌四野，心地長塵埃。試請回光看，生從何處來。[END]
[Q]偈六十三首  其三[A]未透祖師關，時光如箭急。白髮皓然生，新年又五日。[END]
[Q]偈六十三首  其四[A]等閒垂手去，八面清風生。大悲不展手，通身是眼睛。[END]
[Q]偈六十三首  其一六[A]此方真教體，清浄在音聲。欲入三摩提，實從聞中證。[END]
[Q]偈六十三首  其一七[A]滂沱天際雨，嘹喨寺亭鐘。耳目不到處，翻憐面壁翁。[END]
[Q]偈六十三首  其一八[A]暗裏抽橫骨，明中坐舌頭。偏圓不到處，萬古及千秋。[END]
[Q]偈六十三首  其四二[A]諸佛放光明，助發實相義。言下合無生，爲祥復爲瑞。[END]
[Q]頌古十六首  其一一[A]妙體本如如，無勞待卷舒。直饒恁麽去，未免草菴居。[END]
[Q]偈  其二[A]彌勒真彌勒，分身千百億。時時示世人，世人俱不識。[END]
[Q]白雲堂[A]堂與碧山對，白雲長作鄰。日暮白雲合，誰見白雲心。[END]
[Q]贈實際英上人[A]實際即爲誠，中庸說著形。曉來雷雨過，七十二峰青。[END]
[Q]正月五日漫興[A]雪簷晴作雨，道空日如年。燕坐無餘事，牀頭易一編。[END]
[Q]賦雪[A]誰翦銀河水，飛花出漢霾。月明人競往，踏破水晶街。[END]
[Q]春夏之交四首  其一[A]江花江水意，春色爲誰多。極目天涯草，淒淒奈爾何。[END]
[Q]春夏之交四首  其二[A]悄悄瞻青壁，悠悠矚翠林。流鶑無一事，聲遠薜蘿陰。[END]
[Q]春夏之交四首  其三[A]村落頳桐日，茅茨白楝風。閑階沾雨菊，又綠去年叢。[END]
[Q]春夏之交四首  其四[A]拂檻逍遥絮，浮空自在絲。幽香來遠近，山側有酴釄。[END]
[Q]還鄧覺民詩卷[A]南山竹可笛，北山桐可琴。得如聽松風，中有太古音。[END]
[Q]閲秦紀二首  其一[A]初逃揕未亡，又遇朴無傷。如何博浪禍，更使副車當。[END]
[Q]閲秦紀二首  其二[A]泰嶽聊逃雨，湘山偶阻風。伐樹仍封樹，元無罪與功。[END]
[Q]邵康節[A]真隠由中土，行窩賞太平。生無皺眉事，單爲杜鵑聲。[END]
[Q]偈頌六十七首  其四[A]千嶺萬山雪，五湖四海冰。清光成一片，物物盡皆明。[END]
[Q]偈頌六十七首  其一九[A]陰向鼻端滅，陽從眼裏生。會得箇中意，更參三十年。[END]
[Q]頌古三十一首  其四[A]祖師不會禪，夫子不識字。棒打石人頭，嚗嚗論實事。[END]
[Q]頌古三十一首  其六[A]殺人猶可恕，再犯豈能容。貶向無生國，千聖不知蹤。[END]
[Q]頌古三十一首  其一一[A]泥佛不度水，毗嵐風忽起。大地黑漫漫，衲僧爭敢視。[END]
[Q]頌古三十一首  其一二[A]金佛不度爐，鐵裹夜明珠。一槌俱粉碎，清光何處無。[END]
[Q]頌古三十一首  其一三[A]木佛不度火，掣開金殿鎖。內外絕遮欄，時人猶懡㦬。[END]
[Q]辭世[A]來不入死關，去不出死關。鐵蛇鑽入海，撞倒須彌山。[END]
[Q]偈頌十二首  其一[A]欲明種子因，熟讀上大人。若到可知禮，盲龜跛鼈親。[END]
[Q]題鹿苑寺壁間記魯簡肅公羅漢見夢事[A]是法本平等，無怠亦無敬。如何證無生，却來見參政。[END]
[Q]口占[A]不作棟梁用，偏尋山寺居。但聞聲似鼓，誰識木爲魚。[END]
[Q]捕守宮[A]向來上陽人，盡屬沙叱利。長門不用守，蜥蜴草間戲。[END]
[Q]村行所見[A]良苗未成實，綠色相交加。南風噓拂之，奔走如驚蛇。[END]
[Q]晨起三首  其一[A]晨起出門去，江聲自悲咽。滿目無行人，前山霧如雪。[END]
[Q]晨起三首  其二[A]山寒日不光，舉目斷人腸。兒童莫問路，怕是小篔簹。[END]
[Q]晨起三首  其三[A]三人相對眠，眠中各自夢。覺起偶開門，老樹綠不動。[END]
[Q]書扇二首  其一[A]明月何時掇，秋風幾日還。若教人不熱，敢怨我長閑。[END]
[Q]半山寺[A]往事空求佛，當年誤買鄰。悠悠思舐犢，烟雨暗松筠。[END]
[Q]沖陶山中[A]侵牀綠意多，過牖松花落。草堂一編詩，送客不下閣。[END]
[Q]落花[A]片片落花飛，隨風去不歸。如何臨欲別，不得傍君衣。[END]
[Q]題傳神[A]溼雲生兩屨，細雨暗孤篷。悔不桐江上，從初作釣翁。[END]
[Q]凍坐[A]湖海凄凉地，風霜慘淡天。吾其去道近，無酒亦陶然。[END]
[Q]古意二首  其一[A]千金募戰士，萬里築長城。何時青冢月，却照漢家營。[END]
[Q]古意二首  其二[A]夜泊武昌城，江流千丈清。寧爲雁奴死，不作鶴謀生。[END]
[Q]湖山九首  其一[A]逐鹿心雖壯，乘騅勢已窮。終全蓋世氣，絕意走江東。[END]
[Q]湖山九首  其二[A]湖上多甘井，磑泉尤得名。何時枕白石，靜聽轆轤聲。[END]
[Q]湖山九首  其三[A]山崦桑麻路，柴門鳥雀聲。老巫祈社雨，小婦餉春耕。[END]
[Q]湖山九首  其四[A]坡陀度小嶺，軒豁見平湖。但醉梅花下，民家酒可沽。[END]
[Q]湖山九首  其五[A]淺井供茶竈，分流浣布沙。此泉吾所愛，百用給山家。[END]
[Q]湖山九首  其六[A]故堞無遺迹，蕭然數十家。茶烟映山起，酒帘傍堤斜。[END]
[Q]湖山九首  其七[A]汀月生眉黛，溪梅試額妝。幽閨元不出，莫道嫁彭郎。[END]
[Q]湖山九首  其八[A]城邊小市聚，烟水淡秋容。南走蘭亭路，迢迢雲外鐘。[END]
[Q]湖山九首  其九[A]東西二十里，相望兩平橋。傍水多投釣，穿雲有負樵。[END]
[Q]讀書[A]力不扶微學，心猶守舊聞。壁間科斗字，秦火豈能焚。[END]
[Q]雪晴欲出而路濘未通戲作二首  其一[A]欲覓溪頭路，春泥不可行。歸來小窗下，袖手看新晴。[END]
[Q]雪晴欲出而路濘未通戲作二首  其二[A]雪消重作雨，冰釋又成泥。已敗筇枝興，高眠聽午鷄。[END]
[Q]春日[A]冷餠細生菜，老翁殊未衰。仍尋舊旛勝，一笑伴諸兒。[END]
[Q]小疾治藥偶書二首  其一[A]禦戎虛上策，治疾闕全功。安得如神禹，常行無事中。[END]
[Q]小疾治藥偶書二首  其二[A]揠苗農害稼，過劑藥傷人。此理君能造，無爲萬物春。[END]
[Q]春寒二首  其一[A]滔天來洚水，震瓦戰昆陽。此敵猶能禦，春寒不可當。[END]
[Q]春寒二首  其二[A]高樓墜綠珠，惡客醉珊瑚。未抵春寒夜，貧翁喪故襦。[END]
[Q]雜興四首  其一[A]灰中火如螢，燎原從此始。元氣一點存，危疾亦不死。[END]
[Q]雜興四首  其二[A]炷香火要深，作墨手當緩。淺士務成速，所以多後患。[END]
[Q]雜興四首  其三[A]庖丁悟養生，輪扁議讀書。彼特一技爾，聖智有不如。[END]
[Q]雜興四首  其四[A]鏗爾捨瑟作，嚗然放杖笑。浩浩太古音，與俗不同調。[END]
[Q]後雜興四首  其一[A]臘雪瑞我麥，春雨嘉我穀。老農無他求，一飽萬事足。[END]
[Q]後雜興四首  其二[A]日上明我窗，月出縞我庭。朝暮得嘉時，一榼醉復醒。[END]
[Q]後雜興四首  其三[A]會合惜日短，別離愁夜長。人老愛吾廬，客歸悲故鄉。[END]
[Q]後雜興四首  其四[A]俚醫刀匕藥，老巫半榼酒。拜况不敢忘，淡薄最耐久。[END]
[Q]野步二首  其一[A]堤上淡黄柳，水中花白鵝。詩情隨處有，此地得偏多。[END]
[Q]野步二首  其二[A]水生已抹堤，草長復侵路。小蝶仍可憐，欲下却飛去。[END]
[Q]大雨排悶二首  其一[A]地潤礎流水，氣蒸人脫裘。前知暴雨至，孰解老農憂。[END]
[Q]大雨排悶二首  其二[A]三日斷行路，束薪無處求。床頭周易在，且復送悠悠。[END]
[Q]雪[A]一夕山陰道，真成白玉京。衰殘失壯觀，擁被聽窗聲。[END]
[Q]采菊[A]秋花莫插鬢，雖好亦凄凉。采菊還挼却，空餘滿袖香。[END]
[Q]社日[A]坎坎迎神鼓，兒童喜欲顛。放翁無社酒，閉戶課殘編。[END]
[Q]樵夫[A]酸澀澗邊果，青紅巖際花。貪隨狙狖去，風雨未還家。[END]
[Q]詩一首[A]上重支三枕，趺寒踏兩裘。悠悠煎藥水，常照夜深愁。[END]
[Q]郭氏山林十六詠 清曠亭[A]勝游謝車馬，從此始青鞵。俗士洗褊心，達人增曠懷。[END]
[Q]郭氏山林十六詠 桂壑[A]小山有桂枝，名自騷人傳。我欲辨其族，衰病空慨然。[END]
[Q]郭氏山林十六詠 月峽[A]我昔泝三峽，仰天如匹練。安得中天月，正用此時見。[END]
[Q]郭氏山林十六詠 小爛柯[A]山中一枰棋，塵世底事無。若復計勝負，與彼亦何殊。[END]
[Q]郭氏山林十六詠 傾月[A]種梧待鳳雛，此計乃可笑。不如看月墮，與子舒清嘯。[END]
[Q]郭氏山林十六詠 高碧巖[A]我誦明逸詩，豹林不可到。斯山幸不遠，何日欹紗帽。[END]
[Q]郭氏山林十六詠 閟雲關[A]白雲如高人，擇友尚傲世。朱門客三千，一點不可致。[END]
[Q]郭氏山林十六詠 壺天閣[A]吾廬在目中，日可理輕策。乃知壺中天，端勝縮地脈。[END]
[Q]郭氏山林十六詠 石井[A]酌泉咽冰玉，肺腑生慘凜。老夫桑苧家，頗欲續水品。[END]
[Q]郭氏山林十六詠 玉泉[A]摘玉毀珠璣，蒙莊有深旨。向郭不能傳，千載付吾子。[END]
[Q]郭氏山林十六詠 飛雪[A]我昔游青城，六月對雪山。吳蜀渺萬里，安得在此間。[END]
[Q]郭氏山林十六詠 玉佩[A]羣仙停鶴馭，玉佩搖空山。金丹定分子，往綴通明班。[END]
[Q]郭氏山林十六詠 韞玉巖[A]蒼崖韞白璧，欲上渺無路。但照太史占，虹氣貫寶婺。[END]
[Q]郭氏山林十六詠 笙鶴亭[A]茲山多異域，飛仙亦稅駕。勿遣俗客來，恐妨笙鶴下。[END]
[Q]郭氏山林十六詠 倚劍[A]懸瀑若劍立，空潭如鏡平。未能照魑魅，且用斬長鯨。[END]
[Q]郭氏山林十六詠 藥圃[A]采芝夏黄公，賣藥韓伯休。吾友子郭子，高趣可與侔。[END]
[Q]江上[A]天色無情淡，江聲不斷流。古人愁不盡，留與後人愁。[END]
[Q]江月二首  其一[A]秋江與秋月，誰遣恰相和。借我蓑衣著，三人亦未多。[END]
[Q]江月二首  其二[A]皎皎映澄漪，千尋沒到時。篙師輕轉櫓，可惜碧琉璃。[END]
[Q]姚和中母夫人年八十二殊增獨無之嘆因遺小罌使歸爲壽副以一絕[A]舍肉增長嘆，分甘助淺斟。贈君椒柏酒，慰我蓼莪心。[END]
[Q]長灘[A]乍脫驚濤恐，猶爲曲木看。昔人憎勝母，吾亦畏長灘。[END]
[Q]雲莊耕者[A]莘野樂堯舜，谷口豈真卿。自是不可掩，區區非近名。[END]
[Q]過東州境見耕[A]驅牛耕側坡，牛困人柰何。我念田家苦，東州苦更多。[END]
[Q]赤壁[A]白浪高於屋，風回熨帖平。周郎呼不醒，久立聽江聲。[END]
[Q]讀中興碑[A]辭本春秋作，聱翁策固長。漫嗟褒貶迹，孰繼老汾陽。[END]
[Q]題學宮[A]峩峩玉城山，地勢北龍岡。是中産人物，英傑常相望。[END]
[Q]和姜邦傑感興[A]枌梓交遊盡，靈光巋獨存。聲名今綺皓，公論自推尊。[END]
[Q]借庵  其一[A]吾師自有庵，何必從人借。聞道架虛空，大千同一舍。[END]
[Q]借庵  其二[A]天地即吾廬，胡爲號借居。趙州無住著，不用更還渠。[END]
[Q]禁中聞杜鵑[A]飛叫入仙城，千門夜未扃。那知清禁裏，却有野人聽。[END]
[Q]偶成[A]盥面知新瘦，看書覺近昏。風霜不相貸，老意與誰論。[END]
[Q]海棠[A]絢麗繁霞綵，熒煌瑞錦堆。夜深疑睡去，日暖怕慵來。[END]
[Q]呈楊方叔[A]老醜慵看鏡，清狂愛作詩。唱酬真得侶，衰白亦相宜。[END]
[Q]偶題[A]露葉明朝彩，雲峯吐夕嵐。山中無限景，詩力不相參。[END]
[Q]臘中感春[A]小雨濕紅蕤，輕颸動碧池。東君送消息，預作探春詩。[END]
[Q]寄方叔游法輪寺三首  其一[A]山中境最靜，靜極恐關情。莫聽流鶑語，應懷求友聲。[END]
[Q]寄方叔游法輪寺三首  其二[A]一別三四日，已懷千萬情。醒心亭下水，先作夜吟聲。[END]
[Q]寄方叔游法輪寺三首  其三[A]境靜約心兵，無由起妄情。擬將笙笛耳，同聽夜泉聲。[END]
[Q]廢桑畦種花  其一[A]課僕斸桑窠，從頭盡種花。莫教聶子見，怪我不栽禾。[END]
[Q]廢桑畦種花  其二[A]種花真濩落，曾不救號寒。我自金芍藥，從渠黑牡丹。[END]
[Q]野步[A]江山客思滿，雲水稻田空。日塢懸秋實，霜林墜晚紅。[END]
[Q]公館[A]公館當清夜，移樽近北墉。秋聲連蟋蟀，月色淡芙蓉。[END]
[Q]脩謁[A]偶爾事脩謁，籃輿經近村。田夫不避客，袖手立衡門。[END]
[Q]偶題[A]霜降水自落，春濃花欲迷。道心因老進，狂態逐時低。[END]
[Q]永日[A]永日靜無聊，空庭散欝陶。憩禽猜落果，乳雀趁飛毛。[END]
[Q]種桃[A]種桃三百樹，隨處有開花。來年三二月，便是武陵家。[END]
[Q]夏月山中聞鶑[A]深山五六月，猶自有鶑簧。只滿幽人聽，何如入建章。[END]
[Q]鶑答[A]自是山禽侶，徒因語得新。不堪供貴玩，却作李山人。[END]
[Q]菜羹二首  其一[A]擬續冰壺傳，嘗賡玉糝詩。蒸豚貴公子，却莫遣渠知。[END]
[Q]菜羹二首  其二[A]一自入金門，屢蒙分玉食。今朝苜蓿盤，猶疑照初日。[END]
[Q]秋霽[A]清秋初過雨，濕葉閃晴暉。數冊文書靜，一庭人事稀。[END]
[Q]出門[A]出門誰與游，顧影惻我情。頼有木居士，作伴山中行。[END]
[Q]吾家[A]吾家何處住，一嶂獨成圍。莫遣通樵斧，應嫌減翠微。[END]
[Q]趨郡回[A]老去猶趨府，往來添客愁。丹楓漁舍晚，花麥野田秋。[END]
[Q]小橋[A]小橋橫野澗，物色自孤清。終日相晤語，松聲與水聲。[END]
[Q]庭草  其二[A]幽幽庭下草，悟悅有禪味。君看紅紫場，紛紜亂人意。[END]
[Q]拄杖[A]脚力未須扶，時時踏莎逕。愛君如友生，伴我山行興。[END]
[Q]出郭[A]歲暮偶出郭，斜陽带遠村。雪松含臘意，沙水動春痕。[END]
[Q]春曉[A]春來貪起早，春思還繚繞。一語破春愁，黄鸝韵清曉。[END]
[Q]秋江柳[A]春暖和烟重，冬寒带雪稀。何如秋浦畔，含思獨依依。[END]
[Q]去燕[A]去燕忽若失，斷蟬凄復連。不唯觀物化，且以感流年。[END]
[Q]乙卯種牡丹[A]課僕舁豐壤，辛勤種牡丹。不知從此去，更得幾春看。[END]
[Q]山中[A]山中有至樂，靜者得其意。所以入山人，同來不同味。[END]
[Q]晚來[A]晚來山氣冷，松下獨閒行。野鳥聽人語，山靈警杖聲。[END]
[Q]立春前有雪[A]春前一寸雪，春後一犂金。萬里烟瘴息，九農和氣深。[END]
[Q]有客[A]有客訪山間，愁襟一笑寬。青燈親軟語，薄酒緩清歡。[END]
[Q]十月[A]十月氣候變，園林霜葉黄。餘糧栖下畝，宿靄罩寒塘。[END]
[Q]和虞守感秋二首  其一[A]莫憶鱸魚美，吳天浪正浮。只應歸夢到，千頃荻花秋。[END]
[Q]和虞守感秋二首  其二[A]家音何用寄，郵置有沉浮。旦夕天邊去，書來一雁秋。[END]
[Q]初夏[A]松花金粉落，荷葉翠鈿浮。啼鵙千山暮，一年春事休。[END]
[Q]雪後雙溪城外[A]雪消閒出郭，騎馬踏山橋。池響冰澌落，泥融雁齒消。[END]
[Q]澗上[A]晴蜻舞幽澗，水鵲立枯槎。予亦坐烟壑，有生俱有涯。[END]
[Q]夜飲[A]風高霜挾月，酒暖夜生春。一曲清歌罷，華胥有醉人。[END]
[Q]諸葛孔明[A]臨發漢中時，精誠見表辭。此心誰盡了，死後有天知。[END]
[Q]雲岑[A]雲岑抱秋陰，水木起夜色。原野漸蕭條，田禾捲阡陌。[END]
[Q]偶賦[A]不織不耕日，無憂無惱身。曠哉天地德，養此最閒人。[END]
[Q]野坐[A]野坐花飛片，溪行水漲痕。山中閒日月，世上別乾坤。[END]
[Q]不貪[A]人間五福少，世事罕兼全。將此不貪寶，延予有限年。[END]
[Q]晚晴[A]草木肥梅雨，江山快晚晴。芳塘荷芰發，香泛葛衣輕。[END]
[Q]贈湯仲輝郊居[A]木橋橫野水，竹逕踏晴沙。桑苧交陰處，中藏隠士家。[END]
[Q]野步[A]倚杖立江干，丹楓疊嶂寒。何人三昧手，畫我看秋山。[END]
[Q]動植[A]動植湊東風，天機各自濃。花粘蜂股重，絮戀柳腰慵。[END]
[Q]雪晴[A]六出弄陰機，新晴閃夕暉。餘寒隨雁去，殘雪带春歸。[END]
[Q]再贈湯仲輝[A]肥遯元無悶，躬耕亦自娛。曲肱安陋巷，愛爾亦顔徒。[END]
[Q]新闢東軒夜間月色滿床可愛簡耘老弟[A]偃息飛簷下，開軒適向東。滿床今夜月，只欠與君同。[END]
[Q]和姜總管感秋七首  其一[A]年華紛代謝，時態幾沉浮。天末凉風起，何人不感秋。[END]
[Q]和姜總管感秋七首  其二[A]已是詩成集，何妨酒拍浮。人生不行樂，空惜鬢驚秋。[END]
[Q]和姜總管感秋七首  其三[A]向道鱸魚美，須渠太白浮。季鷹歸未得，空憶五湖秋。[END]
[Q]和姜總管感秋七首  其四[A]柏寺官聯謬，萍蹤宦海浮。向來苕霅夢，罪我亦春秋。[END]
[Q]和姜總管感秋七首  其五[A]故里經年別，虛舟盡日浮。有書誰與寄，目送鴈橫秋。[END]
[Q]和姜總管感秋七首  其六[A]窗暗燈花結，簾疎露氣浮。晚來城上角，吹斷一天秋。[END]
[Q]和姜總管感秋七首  其七[A]詩到齊梁後，名多李杜浮。誰能追正始，蟪小豈知秋。[END]
[Q]雨過[A]處處村舂急，家家晚爨煙。青山映丹杏，過雨轉嫣然。[END]
[Q]南坡雜興[A]寒食無多日，梨花又一春。鹿門山下路，真有姓龐人。[END]
[Q]飛魚港[A]嘗聞一鯉魚，飛騰作清質。至今涵青霄，尚且浴白日。[END]
[Q]合歡詩[A]爾根深且固，余根淺且洿。移植艮無期，嘆息將何如。[END]
[Q]題佘山宣妙寺[A]水定浮春岫，鴉盤落遠林。上方鐘送夕，隠几興何深。[END]
[Q]聽鶑閣[A]春催金谷曉，一望百花齊。不作遼西夢，從渠著意啼。[END]
[Q]賜靈隠住持德光[A]大暑流金石，寒風結凍雲。梅花香度遠，自有一枝春。[END]
[Q]臨終頌[A]我是殺心漢，從來無侶伴。塵土不沾身，坐地教人看。[END]
[Q]昌州  其一[A]昌國古要區，人物屹相望。功名刻高崖，粟帛賜滿箱。[END]
[Q]題無熱軒[A]飲水不救渴，利害成火攻。那知在人世，長夏有清風。[END]
[Q]竹齋[A]樗櫟雖不才，亦各言其長。媿此萬丈夫，寐卧無何鄉。[END]
[Q]山齋[A]禱公一邱壑，何似東山起。可憐丹青手，置之巖石裏。[END]
[Q]醉石[A]有時醉濁清，隨意眠小大。何須酒池中，始了一生課。[END]
[Q]三老亭[A]可憐商山樂，黄綺不同歸。聞公有二老，晚節自離奇。[END]
[Q]寓齋[A]莊生十九言，妙處如筏喻。我欲問公居，公心無所住。[END]
[Q]李文山讀書堂[A]堂上中聖賢，心醉百不理。堂下笑糟粕，未知其趣爾。[END]
[Q]叢桂[A]秋風芳桂叢，的皪好顔色。乃公欲盤旋，戒子勿剪伐。[END]
[Q]泛宅[A]四明有狂客，歸計亦風流。好激鑑湖水，泛君天上舟。[END]
[Q]棗[A]后皇有嘉樹，剡棘森自防。安得上摘實，貢之白玉堂。[END]
[Q]柔桑陌[A]姑待三年采，聊爲卒歲謀。可憐齊魯俗，乃欲比封侯。[END]
[Q]虎川[A]暴虎須袒裼，馮河必褰裳。想公川上歎，誰與共行藏。[END]
[Q]題墨花[A]元功初剪刻，妙處極玄玄。醉墨誰家筆，于今合自然。[END]
[Q]題齊山翠微亭[A]山深雲氣多，撥雲尋徑入。但覺襟袖寒，不知濃翠濕。[END]
[Q]賦竹[A]冥搜高出月，幽思渺裁雲。擬遣窮愁去，那能無此君。[END]
[Q]海棠塢[A]晴塢夕陽媚，煖梢春意留。詎須吞絳蘂，方解解人愁。[END]
[Q]七峰亭獨坐[A]嶼岫新亭好，悠然見七峯。凭欄吟不盡，春色與秋容。[END]
[Q]水樂洞[A]近聽千絲急，遥聞一磬清。恐傷詩肺腑，不作斷腸聲。[END]
[Q]曲水[A]不是山陰畫，清流曲更方。欲知三面景，絕勝九回腸。[END]
[Q]方池[A]四角朱弦直，雙橋小霓欹。寒星夜稀密，冷浸一枰碁。[END]
[Q]弄月亭[A]掬水弄漣漪，清輝碎更隨。人間無太白，欲捉可憑誰。[END]
[Q]紫君林[A]此君仍佩紫，直節自來孤。欲倩文夫子，招邀入畫圖。[END]
[Q]小山[A]峯秀因拳石，溪清見髮魚。毫釐辨喬梓，咫尺有匡廬。[END]
[Q]石洞[A]此秘昔未覩，斲雲今始開。蒼松臨怪石，宜號小飛來。[END]
[Q]竹巖[A]怪石誰雕斲，蒼蘿翠木斜。幽巖畫屏倚，却憶柳州誇。[END]
[Q]石塘[A]野色知何處，松邊竹外塘。雨餘紅菡凈，風起白蘋香。[END]
[Q]飲茶[A]清風生兩腋，雪乳啜雲團。便擬乘風去，翻嫌縛小官。[END]
[Q]懷東嘉先生因誦老坡今誰主文字公合把旌旄作十小詩奉寄  其一[A]文章無正體，源浚流乃深。能者主宰之，古來非獨今。[END]
[Q]懷東嘉先生因誦老坡今誰主文字公合把旌旄作十小詩奉寄  其二[A]大雅久不作，淳風日澆漓。挽回既狂瀾，此道非公誰。[END]
[Q]懷東嘉先生因誦老坡今誰主文字公合把旌旄作十小詩奉寄  其三[A]三賦成會稽，四集始東楚。一洗凡馬空，斯文有宗主。[END]
[Q]懷東嘉先生因誦老坡今誰主文字公合把旌旄作十小詩奉寄  其四[A]對策婉而切，奏疏忠且純。風行水自波，至哉天下文。[END]
[Q]懷東嘉先生因誦老坡今誰主文字公合把旌旄作十小詩奉寄  其五[A]退之在元和，昌言主文字。揚鑣踵芳塵，公乎得無意。[END]
[Q]懷東嘉先生因誦老坡今誰主文字公合把旌旄作十小詩奉寄  其六[A]作詩必坡老，作文必歐公。欲知鳴道心，端與二公同。[END]
[Q]懷東嘉先生因誦老坡今誰主文字公合把旌旄作十小詩奉寄  其七[A]直道蓋中朝，雄名橫六合。吾道其非邪，胡爲未舟楫。[END]
[Q]懷東嘉先生因誦老坡今誰主文字公合把旌旄作十小詩奉寄  其八[A]三讓始循牆，一麾嘗屢把。夔門德政碑，深鑱仍大寫。[END]
[Q]懷東嘉先生因誦老坡今誰主文字公合把旌旄作十小詩奉寄  其九[A]不見我公久，摇摇動心旌。敢以一瓣香，爲公罄精誠。[END]
[Q]懷東嘉先生因誦老坡今誰主文字公合把旌旄作十小詩奉寄  其一○[A]蘇公亦有言，公合把旌旄。庶使湛輩名，亦與峴山高。[END]
[Q]曝書[A]秋陽千里曬，聊復曝吾書。自笑年來事，昏眸眩魯魚。[END]
[Q]池邊樹[A]礫索池邊樹，疎花照淺清。雖無却月觀，且有一枝橫。[END]
[Q]汲水[A]山泉盈石坎，抱罋每相從。不敢傷蝌蚪，疑能化小龍。[END]
[Q]賞月[A]雲盡天容靜，冰輪故故圓。廣寒宮闕裏，今夕是何年。[END]
[Q]弈棋[A]睡餘無俗役，信手一枰間。勝負何須較，神情政欲閒。[END]
[Q]掃室[A]凝塵晝滿室，燕處亦超然。掃罷掩關卧，從嘲邊孝先。[END]
[Q]澆花[A]花木蒙霑潤，根堅枝亦驕。懸知如舌本，端藉酒盃澆。[END]
[Q]採菊[A]采采黄金蘂，盈盈白玉觴。露蘭何足飲，自覺肺肝香。[END]
[Q]策杖[A]田園依峻嶺，牽興每須登。却得臺郎力，扶持借赤藤。[END]
[Q]題徑山一覽亭[A]歷覽衆峯頂，下視飛鳥背。一身凌紫霞，迥出塵寰外。[END]
[Q]題錢清江[A]不受百錢餽，從茲號錢清。至今千載後，猶得仰佳名。[END]
[Q]亦好園初春次韻  其一[A]梅開羣玉府，柳試縷金衣。過臘山逾瘦，迎風水漸肥。[END]
[Q]亦好園初春次韻  其二[A]初日宜征轡，輕寒怯裌衣。蟹黄經雨潤，鴨綠得春肥。[END]
[Q]讀書[A]一飽無餘事，平生萬卷書。短檠頭雪白，端爲惜居諸。[END]
[Q]覽鏡[A]平生壯夫志，老去未消磨。其奈青銅裏，蕭蕭雙鬢何。[END]
[Q]次王狀元晚菊二絕  其一[A]雖晚亦既好，花中無此香。誰能識真趣，高隠在潯陽。[END]
[Q]次王狀元晚菊二絕  其二[A]併與杞同賦，舊嘗聞雪堂。先生澹無欲，亦復愛清香。[END]
[Q]彥禮提宮寄似黄芙蓉詩次韻奉酬二絕  其一[A]紅粉雖云妙，鵝黄亦大奇。欲知堪畫處，絕勝採江時。[END]
[Q]彥禮提宮寄似黄芙蓉詩次韻奉酬二絕  其二[A]幽圃知何處，青山東復東。芙蓉黄玉蘂，還與海榴同。[END]
[Q]亦好園四詠 亦好亭[A]亦好新亭小，登臨意緒長。清流依檻曲，明月逐簷方。[END]
[Q]亦好園四詠 磬湖[A]未用他山錯，寧須泗水浮。衝風時激浪，清韻亂鳴球。[END]
[Q]亦好園四詠 釣磯[A]只爲貪赬鯉，還應愛碧流。風來花落餌，雲破月沈鉤。[END]
[Q]亦好園四詠 菊徑[A]小徑三秋好，西風百本黄。但令頻泛酒，日日是重陽。[END]
[Q]黄石榴吾里所未有僕始携自中都植之二年方著花明潔可愛異於他榴  其一[A]但見蹙紅巾，未聞衣黄裏。一試縷金裳，世職真西子。[END]
[Q]黄石榴吾里所未有僕始携自中都植之二年方著花明潔可愛異於他榴  其二[A]細染麴塵英，稀著鵝黄蘂。雖無蠟梅香，風味絕相似。[END]
[Q]磬湖即事[A]十畝煙波闊，平開一畫圖。已添無數景，喚作小西湖。[END]
[Q]題亦好亭集句[A]從士力難任，何其掛懷抱。不及在家貧，在家貧亦好。[END]
[Q]園中即事二絕  其一[A]錦園無十畝，緩步足登臨。弄月波濤細，愛山花木深。[END]
[Q]園中即事二絕  其二[A]風勁木初落，霜輕花更幽。晴香山苦馬，冷豔水牽牛。[END]
[Q]愛山堂[A]棟宇還依石，窗扉不礙山。丹青寧辦此，烟雨飽孱顔。[END]
[Q]題陶介夫見山軒  其一[A]湖上山如畫，何人解見山。此心無一事，盡日捲簾間。[END]
[Q]題陶介夫見山軒  其二[A]湖上山如故，湖邊客總非。容堂今不見，凉夜草螢飛。[END]
[Q]題淵明像[A]慧遠無此冠，修靜無此巾。此巾要亦有，無此漉酒人。[END]
[Q]偶書二首  其一[A]磊落終休矣，艱難晚見之。罔知當世事，殊悔少年時。[END]
[Q]偶書二首  其二[A]一昨懸車後，蹉跎又五年。常書乞米帖，猶費買花錢。[END]
[Q]後秋思五言五首  其一[A]多病全然懶，微凉尚未寒。偶然無一事，蛛網雨中看。[END]
[Q]後秋思五言五首  其二[A]詩老吾衰矣，秋風又颯然。黄花香五度，八十太公年。[END]
[Q]後秋思五言五首  其三[A]黄陳今不作，天地少詩人。不是詩人少，詩人未必真。[END]
[Q]後秋思五言五首  其四[A]詩與風騷迫，文兼史漢長。半山非不爾，僻學汴梁亡。[END]
[Q]後秋思五言五首  其五[A]五房十昆仲，獨許一身存。今日重陽日，登樓欲斷魂。[END]
[Q]偶題五言絕句五首  其一[A]不寐常欹枕，無言獨倚樓。江淹猶匪恨，庾信始爲愁。[END]
[Q]偶題五言絕句五首  其二[A]落木包生意，來鴻定去期。如何蕭瑟氣，有許楚臣悲。[END]
[Q]偶題五言絕句五首  其三[A]春秋踰致仕，南北粗知名。有客來相問，如何不治生。[END]
[Q]偶題五言絕句五首  其四[A]爲客彈長鋏，□□□短衣。奈何年不肯，五過古來希。[END]
[Q]偶題五言絕句五首  其五[A]自古有治亂，誰家無是非。曉牀聽鄰語，瑣瑣訴寒饑。[END]
[Q]句  其九九[A]國被儒冠誤，如今尚忍言。雪霜昏日月，盜賊滿乾坤。[END]
[Q]句  其一○○[A]昔誰醒中夢，今獨夢中醒。萬緣水上漚，百歲花前景。[END]
[Q]句  其一○一[A]中年歎憂患，不及兒童歲。今兒機械多，反不如人意。[END]
[Q]句  其一○二[A]月行虛空閒，月影印在水。月落影還無，一笑人閒世。[END]
[Q]句  其一○三[A]地上有錢流，冥閒無半字。自作槁木看，靜閲滄江流。[END]
[Q]句  其一○四[A]江頭春水多，湯湯今復古。不載落花回，只載斜陽去。[END]
[Q]句  其一○五[A]胡笳明月夜，漢節秋風前。此士已骨朽，此名至今傳。[END]
[Q]句  其一○六[A]舊者今不見，今者舊不知。萬古明月在，千山黄雲飛。[END]
[Q]早梅[A]尚居闌菊殿，豈占杏桃先。梅自傷遲暮，人猶作早看。[END]
[Q]紅梅[A]不但色穠華，更覺香幽迥。笑殺海棠仙，死抱淵材恨。[END]
[Q]消梅[A]四月沙河市，青盆雪色鹽。吳兒甘美飫，可是喜酸鹹。[END]
[Q]綠蕚梅[A]楚楚碧霞裳，輕輕青玉履。三千一太真，道粧侍天子。[END]
[Q]鴛鴦梅[A]夜半長生殿，金釵恨最長。分明後身是，環子伴三郎。[END]
[Q]層梅[A]化工真是巧，玉蘂更層層。若使□□刻，千年猶未成。[END]
[Q]黄香梅[A]香清還耐久，粲粲鏤金葩。想見蜂爲蠟，單方採此花。[END]
[Q]黄梅[A]雙雀啅餘芳，長記來時路。瞥見金彈丸，相呼遠飛去。[END]
[Q]青梅如豆[A]春去雨霏霏，青梅未接時。青青幾萬斛，可惜不充饑。[END]
[Q]鹽梅[A]衆口一酸調，佳處在味外。忽使水火爭，誰令居鼎鼐。[END]
[Q]墨梅[A]補之敕謚村，簡齋致公輔。未必畫慚詩，只爲遇不遇。[END]
[Q]旋開梅[A]鄰笛不須吹，驚噴枝頭雪。主人日日來，長見開時節。[END]
[Q]半開梅[A]含情笑不言，政是多情處。參得個中禪，此事嘗分付。[END]
[Q]盛開梅  其一[A]爛熳不須憐，摇落尤佳致。身卧積蘚中，受事天富貴。[END]
[Q]落梅[A]青塚鎖香魂，羅浮埋玉質。美人薄命多，臨風空太息。[END]
[Q]殘梅[A]枝北復枝南，明星□□□。不用怨春風，且作初開看。[END]
[Q]以詩句詠梅 殘雪消遲月出蚤[A]自嫌太奇絕，混以雪和月。却有一味香，教人細分別。[END]
[Q]以詩句詠梅 點綴裙腰粉不掃[A]慎勿掃蒼苔，芳英堪藉地。丘壑足風流，欠得脂粉氣。[END]
[Q]以詩句詠梅 妙意有在終無言[A]梅曾無一語，人□不能休。覺得逋仙句，梅猶未點頭。[END]
[Q]以詩句詠梅 十年花送詩人老[A]花老幾人來，人老花常少。安得似花人，年年陪一笑。[END]
[Q]以詩句詠梅 淡薄似龍知我意[A]平生惟有梅，與語覺差可。此外豈無花，周旋寧作我。[END]
[Q]以詩句詠梅 幽閑元不爲人香[A]道不爲人香，其如人競即。香外更多佳，人亦未易識。[END]
[Q]以詩句詠梅 疎影橫斜水清淺[A]甚處足橫斜，孤山水一涯。從來個中水，只許照梅花。[END]
[Q]以詩句詠梅 暗香浮動月黄昏[A]但見白磑磑，香從何處來。廣寒異人世，莫是桂花開。[END]
[Q]以詩句詠梅 獨立晚風香滿袖[A]有人善丹青，畫我風滿袖。其如香筆下，描不就□□。[END]
[Q]以詩句詠梅 一枝猶傍故人香[A]山林殊市朝，易隔故人面。珍重山中人，留面長相見。[END]
[Q]以詩句詠梅 綠陰青子明年事[A]淡淡臘前花，離離夏初實。結裹若異然，不是東皇力。[END]
[Q]以詩句詠梅 及早歸來带雪看[A]南州雪易消，得春却差早。到處有梅花，不如在家好。[END]
[Q]以詩句詠梅 折得寒香不露機[A]天香無盡藏，參透古來希。便使露些子，猶爲杜德機。[END]
[Q]以詩句詠梅 水邊風日笑橫枝[A]人生貴德時，一笑亦足適。三冬冰雪辰，幾遇佳風日。[END]
[Q]以詩句詠梅 未害廣平心鐵似[A]白叟醉楊柳，韓翁憶李桃。便令鐵心者，其柰玉顔何。[END]
[Q]以詩句詠梅 屋簾斜入一枝低[A]異時蘭見耡，只以當門故。請君陽春看，少讓梅一步。[END]
[Q]以詩句詠梅 多情立馬待黄昏[A]清絕畏人知，幽香發深省。故用此時來，徘徊花下影。[END]
[Q]以詩句詠梅 一樹橫斜獨可人[A]玉堂亦茅舍，未易得疎親。且莫輕相可，梅非多可人。[END]
[Q]以詩句詠梅 巡簷說盡心期事[A]一生心下事，皆可對人言。獨有這些子，難爲世俗論。[END]
[Q]以詩句詠梅 玉立寒煙寂寞濱[A]戎衍瑶林機，秀雪玉圃珍。向令能寂寞，豈不是佳人。[END]
[Q]以詩句詠梅 探請東皇第一機[A]東皇第一機，謾道憑花寄。那知東皇來，已落第二義。[END]
[Q]以詩句詠梅 水邊籬落忽橫枝[A]花疑天女現，根訝化人移。到眼如曾識，無心轉見奇。[END]
[Q]以詩句詠梅 林中笑破冰霜面[A]澹寂自天姿，逢人借顔色。一笑比河清，希仁太孤特。[END]
[Q]以詩句詠梅 山意衝寒欲放梅[A]逆境春容少，窮時節義難。此花小異處，却要十分寒。[END]
[Q]以詩句詠梅 老枝橫出數花新[A]荒山俄積玉，老蚌忽明珠。惟是據枯槁，年來一字無。[END]
[Q]以詩句詠梅 月地雲階謾一樽[A]樽前酹花神，詩因酒轉新。方知這奇事，不屬獨醒人。[END]
[Q]以詩句詠梅 風清月落無人見[A]佳則風月境，遠而煙水鄉。此花元本分，定不爲人香。[END]
[Q]以詩句詠梅 冷蘂疎枝半不禁[A]梅亦有何好，花中偏得名。只爲淡生活，不傍閙門庭。[END]
[Q]以詩句詠梅 雪後園林纔半樹[A]只見漫天雪，元來亦有花。兩三花自好，半樹太多些。[END]
[Q]以詩句詠梅 爲君援筆賦梅花[A]昔逋纔兩句，共不用文章。援筆人皆是，寫來當甚强。[END]
[Q]以詩句詠梅 疎枝的皪樽前影[A]恥與俗同犀，惟有身隨影。不謂世塵中，梅亦更此境。[END]
[Q]以詩句詠梅 微月黄昏句裏香[A]千載幾梅詩，難在道著處。便是武夷翁，亦賞西湖句。[END]
[Q]以詩句詠梅 孤山山下醉眠處[A]佳句天所嗔，謫與水仙偶。樽酒酹逋翁，更道香影不。[END]
[Q]以詩句詠梅 且撼長條餐落英[A]玉塵固清俸，也莫大餐多。試問采薇子，而今還在麽。[END]
[Q]以詩句詠梅 江頭千樹春欲暗[A]世閒如此花，涉春便憔悴。不識青黄君，歲年管何事。[END]
[Q]以詩句詠梅 萬里春隨遠客來[A]萬里載梅歸，道是春來路。那知春到時，梅已隨風去。[END]
[Q]以詩句詠梅 真與雪霜娛晚景[A]難得雪成持，不柰風無頼。生來避閙藍，行不超色界。[END]
[Q]以詩句詠梅 一枝風物便清和[A]盡是矜風日，誰能耐雪霜。難中見工巧，黑常勝青皇。[END]
[Q]以詩句詠梅 未將梅蘂驚秋眼[A]只言梅信末，不柰此愁何。莫待一枝折，撩人愁更多。[END]
[Q]以詩句詠梅 誰寄寒齋雪夜春[A]寒爐耿夜長，竦肩得文句。將以一枝春，逢人無寄處。[END]
[Q]以詩句詠梅 玉笛冰灘索同賦[A]笛譜久無傳，冷落孤山社。覓得半個難，何况同賦者。[END]
[Q]以詩句詠梅 小窗斜日兩三枝[A]窗非作梅地，梅雅與窗宜。未識日斜後，何如月落時。[END]
[Q]以詩句詠梅 要嘗雪月並明時[A]雪月是花非，但覺夜成旦。世事忌分明，朦朧差好看。[END]
[Q]以詩句詠梅 竹外一枝斜更好[A]梅豈必□竹，居何與梅事。政爾亦偶然，人自見之異。[END]
[Q]以詩句詠梅 朔雲爲斷蜂蝶信[A]風月本無窮，臺觀亦□惡。妙處吾能言，却恐兒輩覺。[END]
[Q]以詩句詠梅 爲散冰花除熱惱[A]狂與豪傾酒，饑腸共索詩。爲梅成熱惱，除是把□醫。[END]
[Q]梅{艹撩}[A]商家宰相羹，周代籩人供。自古實爲先，唐後花始重。[END]
[Q]宜月梅[A]人言廣寒宮，合種梅花樹。那知白玉容，自怕嫦娥妬。[END]
[Q]宜霜梅[A]青女出驂鸞，負恃天然色。一等淡梳粧，太真迎虢國。[END]
[Q]宜雪梅[A]長愁花易開，倏被風吹盡。因愛雪花飛，枝頭巧相映。[END]
[Q]雪花梅[A]新樣巧翻騰，淡粧尤出俗。說與莫輕飛，壽陽眠正熟。[END]
[Q]雨中梅[A]瑶妃一念差，謫墮人間世。瓊闕未忘情，時带盈盈淚。[END]
[Q]孤山梅[A]千古水仙玉，坡以逋仙配。山谷弟山礬，兩事同一意。[END]
[Q]溪橋梅[A]一陣曉風寒，驚飛點去鞍。行人易愁絕，便作柳花看。[END]
[Q]隔溪梅[A]美人隔秋水，佇立柰愁何。剪取靈均語，臨風恍浩歌。[END]
[Q]庾嶺梅[A]留樵五百詩，半爲梅花賦。悔不庾嶺遊，天成詩一部。[END]
[Q]羅浮梅[A]坡翁短衫情，此語差足據。爲愛松風亭，朝雲已仙去。[END]
[Q]西湖梅[A]憶昔跨吟鞍，花翁賞新句。回首十年强，腸斷天竺路。[END]
[Q]桂林吟梅[A]幾回桂州夢，欠一桂州詩。何日萬里外，吟梅真大奇。[END]
[Q]前村梅[A]何緣春信息，第一到田家。爲甚笙歌院，重重繡幕遮。[END]
[Q]江路梅[A]翁仲爲余泣，江頭負月明。一從少陵死，此路斷人行。[END]
[Q]春梅[A]青皇手一陶，苦要牢籠去。不敢受恩多，桃李休相妬。[END]
[Q]亭前梅[A]相彼一長鬚，赤脚亦無有。二梅侍側焉，豈不差勝不。[END]
[Q]寄驛梅[A]春色滿梢頭，所思尚千里。京洛貴人多，誰歟堪寄似。[END]
[Q]隔牆梅[A]寂寂度年光，堅貞玉雪香。冶容誰氏子，終日傍垂楊。[END]
[Q]牆角梅[A]整整復欹欹，微微褪玉肌。嬌羞說不盡，露下月低時。[END]
[Q]孤梅[A]牆角老槎牙，槎牙閲歲華。誰知槁欲死，解出背時花。[END]
[Q]探梅[A]短褐一枝筇，穿花雲幾重。日邊花鳥使，定不到山中。[END]
[Q]四望梅[A]摽梅其實七，此特損其三。風賦久不作，有詩誰共談。[END]
[Q]見梅[A]平生空四海，紅紫委如塵。梅處生新敬，寧非具限人。[END]
[Q]愛梅[A]謾言同一嗜，世盡愛梅人。亦有行歌者，腰鐮采作薪。[END]
[Q]笑坐金鞍歌落梅[A]謫仙豪放甚，小妾伴金鞍。未可將窮相，詩人一例看。[END]
[Q]問梅[A]夜月玉堂前，春風紫蓋邊。想君都看破，寧與我周旋。[END]
[Q]梅答[A]人言是金屋，我見即柴門。但認安身處，區區何足論。[END]
[Q]折梅[A]看梅如看畫，由我不由他。千樹江頭少，一枝瓶裏多。[END]
[Q]此君室  其一[A]人兮吾與游，竹兮吾與俱。世濁此獨清，室小自有餘。[END]
[Q]此君室  其二[A]環堵未可輕，足稽天下事。何必晉諸賢，自是周二子。[END]
[Q]此君室  其三[A]爲嫌太孤高，邂逅松梅友。忽與竹同評，是遇知音不。[END]
[Q]此君室  其四[A]清福造物慳，數竿自超俗。苦覓渭濱封，萬此豈有足。[END]
[Q]此君室  其五[A]輩行有後先，志節無今古。君看錦䙀兒，楚楚已可數。[END]
[Q]此君室  其六[A]不入閙園林，雅媚佳山水。君子亦黨乎，賢者後樂此。[END]
[Q]此君室  其七[A]直節立人懦，清標爽吾惛。豈不益友哉，人中田承君。[END]
[Q]此君室  其八[A]風來聲清圓，月明影婆娑。挺挺巖壑姿，時亦嫵媚何。[END]
[Q]此君室  其九[A]滔滔天地間，非我安知我。大兒王子猷，小兒文與可。[END]
[Q]此君室  其一○[A]泛菊秋始佳，愛蓮夏方娛。不如交此君，清興無時無。[END]
[Q]此君室  其一一[A]僕也環堵人，公也鈞天居。本出元子下，豈必竹馬餘。[END]
[Q]此君室  其一二[A]先生嘯諾餘，嘗欲訪青士。門生可舉輿，不必命兒子。[END]
[Q]此君室  其一三[A]此士黨有挾，則不與之友。持此問秋崖，一笑見頷不。[END]
[Q]此君室  其一四[A]橫厨先玉盤，羶葷鄙哉俗。竹謂高將軍，汝手汙吾足。[END]
[Q]此君室  其一五[A]矯矯不可羈，一節足千古。桃李閙漫山，歲寒誰汝數。[END]
[Q]此君室  其一六[A]千載蘭亭人，所樂在山水。等閑一笑間，風度乃如此。[END]
[Q]此君室  其一七[A]柳以柔故重，棗以弱故惛。凜凜首陽人，何頼東皇君。[END]
[Q]此君室  其一八[A]不因排根人，安得茲婆娑。請賦淇奧詩，但恐居亡何。[END]
[Q]此君室  其一九[A]問卿自用卿，爲我寧作我。道莫强項爲，本見折腰可。[END]
[Q]此君室  其二○[A]風簷誦新句，絕勝絲竹娛。此竹古來有，此詩今時無。[END]
[Q]西上罕嶺[A]此去向南西，山高山復低。不逢清話客，已覺倦扶藜。[END]
[Q]絕句[A]窗晴雨淋瀝，花空春寂寞。夢回人不見，愁重酒消索。[END]
[Q]夏五朔旦示都兒學書[A]老去眼生花，兒方學畫鴉。聊將二十字，要識汝傳家。[END]
[Q]長兒深生日集經語示之二首  其一[A]惟友于兄弟，惟順於父母。無忝爾所生，造端乎夫婦。[END]
[Q]長兒深生日集經語示之二首  其二[A]君子之容舒，吉人之辭寡。有常則可矣，欲自得之也。[END]
[Q]答妻姪趙良藩問學[A]藩兄欲學書，來問學何如。孝悌爲根本，文章特緒餘。[END]
[Q]元夕應人求題酒肆鐙[A]鐙花三五夜，鼓笛十分春。欲見太平事，誰非沈醉人。[END]
[Q]續姪溥賞酴醿勸酒二首  其一[A]花有重開日，人無再少年。相逢拌酩酊，何必備芳鮮。[END]
[Q]續姪溥賞酴醿勸酒二首  其二[A]醉時愁亦樂，老去日如年。慣見紅相別，欣逢綠又鮮。[END]
[Q]題扇畫東坡[A]形神雪山松，衣巾赤壁風。望之凜凜然，掃退炎塵紅。[END]
[Q]題扇畫東坡抱琴[A]謂是蘇長公，如何抱絲桐。不必窮是非，聞名自生風。[END]
[Q]醉中出門得風字[A]殘生有今日，一醉得清風。想見羲皇上，人人此樂同。[END]
[Q]次兒瀹以詩四首道各意因兩用其韻  其一[A]待食信天公，送窮戒星奴。駕言一煮字，安得三分厨。[END]
[Q]次兒瀹以詩四首道各意因兩用其韻  其二[A]弦歌不救魯，告諭難入巴。世事蛇赴壑，吾生狗喪家。[END]
[Q]次兒瀹以詩四首道各意因兩用其韻  其三[A]富貴碧筒醉，褦襶火傘來。何如溪山曲，一笛吹寒梅。[END]
[Q]次兒瀹以詩四首道各意因兩用其韻  其四[A]逃不從幼安，放非效玄真。願事堯舜主，或與夔龍親。[END]
[Q]次兒瀹以詩四首道各意因兩用其韻  其五[A]膏粱道之賊，資財人所奴。不如貧而樂，客至菜一厨。[END]
[Q]次兒瀹以詩四首道各意因兩用其韻  其六[A]角利蠻與觸，幻世慈若巴。當知靠裏業，自有書滿家。[END]
[Q]次兒瀹以詩四首道各意因兩用其韻  其七[A]俗氛炎鬰攸，世燄毒惡來。清當友孤竹，隠當友仙梅。[END]
[Q]次兒瀹以詩四首道各意因兩用其韻  其八[A]風雷漢臣會，天日唐主真。而曹其勉旃，或者一見親。[END]
[Q]良月二十一日郡庠置酒爐亭勞余出山且取子美何時一樽酒重與細論文分韻賦詩韻不以及就成十絕  其一[A]人生朝陽露，物變水上波。茫茫宇宙閒，如此道義何。[END]
[Q]良月二十一日郡庠置酒爐亭勞余出山且取子美何時一樽酒重與細論文分韻賦詩韻不以及就成十絕  其二[A]蘭菊不競芳，鴻燕各有時。可以人不如，大哉義曰隨。[END]
[Q]良月二十一日郡庠置酒爐亭勞余出山且取子美何時一樽酒重與細論文分韻賦詩韻不以及就成十絕  其三[A]知心不用多，流俗未易一。相逢輒矛盾，方信有膠漆。[END]
[Q]良月二十一日郡庠置酒爐亭勞余出山且取子美何時一樽酒重與細論文分韻賦詩韻不以及就成十絕  其四[A]蒲葵裁成扇，癭木斲爲樽。自是山林物，不入紈綺門。[END]
[Q]良月二十一日郡庠置酒爐亭勞余出山且取子美何時一樽酒重與細論文分韻賦詩韻不以及就成十絕  其五[A]書窗二尺檠，爐亭一樽酒。別去七十年，此樂重回首。[END]
[Q]良月二十一日郡庠置酒爐亭勞余出山且取子美何時一樽酒重與細論文分韻賦詩韻不以及就成十絕  其六[A]爾來魯泮新，快覩戴席重。下舂分尺光，乃與此際逢。[END]
[Q]良月二十一日郡庠置酒爐亭勞余出山且取子美何時一樽酒重與細論文分韻賦詩韻不以及就成十絕  其七[A]草木味自同，樽酒歡相與。舊夢忽以醒，恍不知何所。[END]
[Q]良月二十一日郡庠置酒爐亭勞余出山且取子美何時一樽酒重與細論文分韻賦詩韻不以及就成十絕  其八[A]四座同寮賢，一和長官契。樂極忘主賓，論到貫麤細。[END]
[Q]良月二十一日郡庠置酒爐亭勞余出山且取子美何時一樽酒重與細論文分韻賦詩韻不以及就成十絕  其九[A]鳶魚自飛躍，烏兔自追奔。中有古道在，難與時情論。[END]
[Q]良月二十一日郡庠置酒爐亭勞余出山且取子美何時一樽酒重與細論文分韻賦詩韻不以及就成十絕  其一○[A]江湖寬相容，風馬留更勤。襄陽或可傳，北山若爲文。[END]
[Q]皇帝閣端午帖子詞  其一[A]吹律蕤賓動，乘離玉燭明。薦盤荆俗黍，頒餌漢祠羹。[END]
[Q]皇帝閣端午帖子詞  其二[A]寶軫流薰唱，仙壺永瑞曦。欲知人厲息，天報艾生遲。[END]
[Q]皇帝閣端午帖子詞  其三[A]寶典靈辰舊，皇居瑞應偏。冰紈能辟暑，絲縷解延年。[END]
[Q]皇后閣端午帖子詞  其一[A]魏井開冰潔，齊宮獻服新。宮門無暑氣，猶許艾爲人。[END]
[Q]皇后閣端午帖子詞  其二[A]朱索連葷種，仙繒篆祕符。誰知萬靈貺，先日擁椒塗。[END]
[Q]天人閣端午帖子詞  其一[A]令月辰標午，皇居物效祥。仙蒲九節長，宮樹萬年芳。[END]
[Q]天人閣端午帖子詞  其二[A]越簟輕裁玉，齊紈巧縷冰。宮中雖命節，何處有炎蒸。[END]
[Q]同吳侍郎小園池上送楊端明歸馬上口占[A]偶作河梁餞，翻爲池上賓。歸驂不忍駕，新月共留人。[END]
[Q]戲改杜贈鄭廣文詩[A]景純過官舍，走馬不曾下。驀地趁朝歸，便遭官長駡。[END]
[Q]題山院[A]萬葉風聲利，一山秋氣寒。曉霜浮碧瓦，落日度朱欄。[END]
[Q]寄道友[A]兩頷凝清霜，玉爐焚天香。爲我延歲華，得入不死鄉。[END]
[Q]水閣[A]樓居半池上，澄影共相空。謝守題詩處，蓮開淨碧中。[END]
[Q]迎風亭[A]山雨留清氣，溪飆送早涼。時回石門步，階下碧雲光。[END]
[Q]雙櫧亭[A]連簷對雙樹，冬翠夏無塵。未肯慙桃李，成陰不待春。[END]
[Q]蓮亭[A]回塘最幽處，拍水小亭開。莫怪闌干溼，鵁鶄夜宿來。[END]
[Q]中峯亭[A]中峯上翠微，窗曉早霞飛。幾引登山屐，春風踏雪歸。[END]
[Q]飛雲亭[A]上結孤圓頂，飛軒出泰清。有時迷處所，梁棟曉雲生。[END]
[Q]四望亭[A]高亭羣峰首，四面俯晴川。每見晨光曉，階前萬井煙。[END]
[Q]望蓮臺[A]秋臺好登望，菡萏發清池。半似紅顏醉，凌波欲暮時。[END]
[Q]茶亭[A]靜得塵埃外，茶芳小華山。此亭真寂寞，世路少人閑。[END]
[Q]句[A]石靜如開鏡，山高若聳蓮。筍竿抽玉管，花蔓綴金鈿。[END]
[Q]河滿子[A]繫馬宮槐老，持杯店菊黃。故交今不見，流恨滿川光。[END]
[Q]涼州詞 一[A]千里東歸客，無心憶舊遊。挂帆遊□水，高枕到青州。[END]
[Q]涼州詞 二[A]君住孤山下，煙深夜徑長。轅門渡綠水，遊苑遶垂楊。[END]
[Q]涼州詞 三[A]樹發花如錦，鶯啼柳若絲。更遊懽宴地，愁見別離時。[END]
[Q]下第[A]南溪抱瓮客，失意自懷羞。晚路誰攜手，殘春自白頭。[END]
[Q]到家[A]童稚苦相問，歸來何太遲。共誰爭歲月，贏得鬢邊絲。[END]
[Q]春釀[A]春釀正風流，梨花莫問愁。馬卿思一醉，不惜鷫鸘裘。[END]
[Q]寒塘[A]曉髮梳臨水，寒塘坐見秋。鄉心正無限，一雁度南樓。[END]
[Q]御溝水[A]萬壑朝溟海，縈迴歲月多。無如此溝水，咫尺奉天波。[END]
[Q]江村夜泊[A]日落江路黑，前村人語稀。幾家深樹裏，一火夜漁歸。[END]
[Q]送越僧元瑞[A]靜中無伴侶，今亦獨隨緣。昨夜離空室，焚香淨去船。[END]
[Q]秋思二首 一[A]萬木秋霖後，孤山夕照餘。田園無歲計，寒近憶樵漁。[END]
[Q]秋思二首 二[A]亭樹霜霰滿，野塘鳧鳥多。蕙蘭不可折，楚老徒悲歌。[END]
[Q]黃神谷紀事[A]霹靂振秋岳，折松橫洞門。雲龍忽變化，但覺玉潭昏。[END]
[Q]過亡友墓[A]憶昨送君葬，今看墳樹高。尋思後期者，只是益生勞。[END]
[Q]聞瀑布冰折[A]萬仞冰峭折，寒聲投白雲。光搖山月墮，我向石牀聞。[END]
[Q]贈道者[A]深居白雲穴，靜注赤松經。往往龍潭上，焚香禮斗星。[END]
[Q]華下逢楊侍御[A]巨靈掌上月，玉女盆中泉。柱史息車看，孤雲心浩然。[END]
[Q]新春聞赦[A]道在猜讒息，仁深疾苦除。堯聰能下聽，湯網本來疎。[END]
[Q]白鹿原晚望[A]滻曲鴈飛下，秦原人葬回。丘墳與城闕，草樹共塵埃。[END]
[Q]江中遇客[A]危石江中起，孤雲嶺上還。相逢皆得意，何處是鄉關。[END]
[Q]壯士吟[A]壯士何曾悲，悲即無回期。如何易水上，未歌淚先垂。[END]
[Q]徐波渡[A]曉月千重樹，春煙十里溪。過來還過去，此路不知迷。[END]
[Q]題嘉祥驛[A]樹頂煙微綠，山根菊暗香。何人獨鞭馬，落日上嘉祥。[END]
[Q]懷鄭洎[A]風蘭舞幽香，雨葉墮寒滴。美人來不來，前山看向夕。[END]
[Q]和子揚雲峯留題[A]夙有水雲趣，倦遊塵土間。衝山爲誰秀，几案我江山。[END]
[Q]賦燈[A]景景照幽房，熒熒吐焰長。昔年江上女，曾向乞餘光。[END]
[Q]嘉游歌[A]紫殿香風暖，珠簾璧月斜。閣中調寶瑟，門外駐羊車。[END]
[Q]胡笳曲二首  其一[A]江南春草綠，江北未開花。佳人在何處，遷謫寄長沙。[END]
[Q]胡笳曲二首  其二[A]漢使通沙漠，胡人過渭橋。春風吹客恨，千里去迢迢。[END]
[Q]夜夜曲[A]舞衣疊翡翠，海月掛珊瑚。香滿流蘇幄，相迎問醉無。[END]
[Q]綠水曲[A]春光有餘輝，入水可攬結。予亦淡蕩人，照影空明滅。[END]
[Q]春閨怨[A]著意繡鴛鴦，雙雙戲小塘。繡罷無心看，楊花滿繡牀。[END]
[Q]閨怨[A]頭上百寶釵，終身不相失。唯有鴛鴦席，承歡難可畢。[END]
[Q]玉階怨[A]堂上燼銀釭，閨中下羅幕。思君度遥夕，長於金井索。[END]
[Q]長信宮中草[A]長信宮中草，年來特地長。無人同步輦，門外度斜陽。[END]
[Q]自君之出矣二首  其一[A]自君之出矣，龍香消寶衣。思君共明月，千里奉光輝。[END]
[Q]自君之出矣二首  其二[A]自君之出矣，粧臺生網絲。思君拂團扇，相與共提携。[END]
[Q]王孫游二首  其一[A]紅芳開繡戶，碧草襯斜陽。樓上頻回首，思君道路長。[END]
[Q]王孫游二首  其二[A]夭桃與芳草，艷色明朝陽。思君念華旦，賤妾惜容光。[END]
[Q]天上月[A]皎皎天上月，隨人如有情。何當背銀燭，棄我如絕纓。[END]
[Q]估客樂[A]朝飲文君酒，莫宿邯鄲妓。近得浮梁書，春前辦行計。[END]
[Q]班婕妤[A]寵移非爲妬，花落不因風。來往長門月，羞將團扇同。[END]
[Q]題友人書後[A]客子得秋凉，壯懷亦增慨。永念故人遠，三湘渺滄海。[END]
[Q]次韻程機宜感懷  其一[A]幾見秋風來，坐念歲月改。宮蕉泣白雨，孤愁越青海。[END]
[Q]次韻程機宜感懷  其二[A]十年戈甲際，四海烟塵中。慘慘鼓角晚，萋萋禾黍風。[END]
[Q]次韻程機宜感懷  其三[A]至交類萍梗，離合寧前知。相思梅花發，豈待中郎吹。[END]
[Q]次韻程機宜感懷  其四[A]老驥千里志，元龍百尺樓。想同湖海心，逸氣橫清秋。[END]
[Q]次韻程機宜感懷  其五[A]阿俊平生友，忘言金石志。永懷菡蓞晚，應想峨嵋翠。[END]
[Q]次韻程機宜感懷  其六[A]北塞草色黄，吹作邊風駛。惟公發蹤謀，莫並橫經士。[END]
[Q]次韻程機宜感懷  其七[A]浩蕩氣明絜，慷慨念廢興。何能一念息，空令衆愁增。[END]
[Q]次韻程機宜感懷  其八[A]敵疆未尋盟，天王日嘗膽。邊聲入河嶽，孤臣增百感。[END]
[Q]松窗用杜句爲韻和以棋酒爲意十首  其一[A]相君有妙趣，一切不容且。紋楸誰與談，惟彼上人者。[END]
[Q]松窗用杜句爲韻和以棋酒爲意十首  其二[A]燕坐靡天游，何必求雲將。泠然契至道，廐有真乘黄。[END]
[Q]松窗用杜句爲韻和以棋酒爲意十首  其三[A]游戲三昧手，絕代無對棋。勝負俱可喜，是中聊作癡。[END]
[Q]松窗用杜句爲韻和以棋酒爲意十首  其四[A]簾旌風不摇，博山雲自度。主人下東山，月色轉歸路。[END]
[Q]松窗用杜句爲韻和以棋酒爲意十首  其五[A]小小試部勒，誠可銷長日。汀沙點鴉鷺，局带山雲濕。[END]
[Q]松窗用杜句爲韻和以棋酒爲意十首  其六[A]相君有妙理，芳醪正所應。紅粧艷綺席，翠幕張華燈。[END]
[Q]松窗用杜句爲韻和以棋酒爲意十首  其七[A]公富天人學，已收廊廟用。宿有雲水債，聊寄泉石供。[END]
[Q]松窗用杜句爲韻和以棋酒爲意十首  其八[A]擣香復篩辣，兵厨瀉芳酒。天宇澄清瀾，山中寄聲否。[END]
[Q]松窗用杜句爲韻和以棋酒爲意十首  其九[A]紅塵舊老我，青秧新插爲。寧幸田畯喜，何能屬車鴟。[END]
[Q]松窗用杜句爲韻和以棋酒爲意十首  其一○[A]誦公十妙語，便覺舒華年。意與境俱會，超凌心欲仙。[END]
[Q]詠月[A]當塗當塗見，蕪湖蕪湖見。八月十五夜，一似沒柄扇。[END]
[Q]偈[A]駿馬機前異，遊人肘後懸。既參雲外客，試爲老僧看。[END]
[Q]問詮禪師[A]覿面難逢處，如何顧鑒咦。乞師垂半偈，免使後人疑。[END]
[Q]簡寂觀作[A]松接朝天路，鐘聞賈客船。醮壇秋有月，丹井古無泉。[END]
[Q]金乳池偈[A]山礦生金乳，地官闢關門。石礦水直出，供養天心尊。[END]
[Q]龍潭偈[A]天風毗地勢，地水轉勢頭。沙石立來堆，水心主巨州。[END]
[Q]三句頌 函蓋乾坤[A]乾坤並萬象，地獄及天堂。物物皆真見，頭頭用不傷。[END]
[Q]三句頌 截斷衆流[A]堆山積嶽來，一一盡塵埃。更擬論玄妙，冰消解瓦摧。[END]
[Q]三句頌 隨波逐浪[A]辯口利舌問，高低總不虧。還知應病藥，診候在臨時。[END]
[Q]三句外[A]當人如舉唱，三句豈能該。有問如何事，南嶽與天台。[END]
[Q]擡薦商量[A]相見不揚眉，君東我亦西。紅霞穿碧落，白日繞須彌。[END]
[Q]頌[A]雲門透法身，法身何許人。雁回沙塞北，鸚鵡慕西秦。[END]
[Q]嘉州[A]嘉陽信美郡，風物眷多奇。有湖題明月，有樓名荔枝。[END]
[Q]七夕[A]纖吹浮雲薦，非因散巧樓。靈儔不可覿，仙溪泛悠悠。[END]
[Q]春[A]隔岸黄鸝語，當軒白鳥斜。晚來風緊處，飛絮滿人家。[END]
[Q]平望蚊[A]安得神仙術，試爲施康濟。使此平望村，如吾江子匯。[END]
[Q]句[A]塞日穿痕斷，邊雲背影飛。縹緲隨黄屋，陰沈護御衣。[END]
[Q]東郊賦詩[A]今日出東郊，東郊好春色。青青原上草，莫放征馬食。[END]
[Q]緣識  其一[A]慈悲與喜捨，歷劫自然深。法要無抱束，緣歸一寸心。[END]
[Q]緣識  其二[A]性相華嚴海，愛河渡要津。法門千萬偈，奧妙演無倫。[END]
[Q]緣識  其三[A]玄微達造化，得一不言三。利益衆生願，情迷謾口談。[END]
[Q]緣識  其四[A]靜非山裏住，鬧即擬何之。緣識歸空寂，生前舊亦知。[END]
[Q]緣識  其五[A]時流求法界，問取本真詮。了悟空皆寂，心明海月圓。[END]
[Q]緣識  其六[A]如夢復性坐，尋思境外忙。因緣開利鈍，語默自清凉。[END]
[Q]緣識  其七[A]邪見終成僻，真如是久長。閑心通物外，日月四時忙。[END]
[Q]緣識  其八[A]出利袪煩惱，紅塵指道衣。悟來持一念，尊大默玄機。[END]
[Q]緣識  其九[A]識重隨緣喜，精心住處安。慈心常淡薄，人我定心難。[END]
[Q]緣識  其一○[A]南北及東西，千山與萬溪。路岐長不斷，曲直幾人迷。[END]
[Q]緣識  其一一[A]眼識諸緣相，行持妙法存。明開邪見性，不見有無根。[END]
[Q]緣識  其一二[A]谷響耳中音，根虛不易尋。諠譁袪得盡，識契本緣心。[END]
[Q]緣識  其一三[A]鼻聞心所著，香臭不同根。窮究緣中識，非干妄想門。[END]
[Q]緣識  其一四[A]口爽哀滋味，深思命本根。心邪迷妄相，聖法教中言。[END]
[Q]緣識  其一五[A]身惟知冷暖，假合是緣根。了達真空相，金剛不二門。[END]
[Q]緣識  其一六[A]意生於物外，心依染病根。正持閑語默，清凈法中存。[END]
[Q]緣識  其一七[A]皮毛非實相，四大擬奚爲。悟即真空法，愚迷自不知。[END]
[Q]緣識  其一八[A]津液如泉湧，虛無本不同。源深知冷暖，根盡一時空。[END]
[Q]緣識  其一九[A]心猨知意馬，方便自須調。勿自生煩惱，菩提道不遥。[END]
[Q]緣識  其二○[A]羣生宗法界，秘密十方尊。大教緣心識，周通一念存。[END]
[Q]緣識  其二一[A]大道傳來意，緣窮識外因。善言論浩劫，天是法王身。[END]
[Q]緣識  其二二[A]法要唯心法，浮生苦海中。經傳歸實相，水印月皆空。[END]
[Q]緣識  其二三[A]心緣身外境，法相本常存。若求無生理，先明取善根。[END]
[Q]緣識  其二四[A]煩惱浮生業，愚迷智自通。根塵如不染，識照曩緣空。[END]
[Q]緣識  其二五[A]大覺如來指，心王作智都。剎塵千萬億，定相不差殊。[END]
[Q]緣識  其二六[A]五花牋紙好，下筆欲書之。其意何深遠，沈吟復再思。[END]
[Q]緣識  其二七[A]仰望秋天色，月華露濕衣。傳更方興罷，螢遶御階飛。[END]
[Q]緣識  其二八[A]人競愛於花，花應亦愛人。從頭堪好笑，老盡少年春。[END]
[Q]緣識  其二九[A]夜靜風還靜，凝情一弄琴。看書閑罷筆，自在信緣心。[END]
[Q]緣識  其三○[A]知靜求難靜，忙心不可閑。艷陽天地熱，思暮日銜山。[END]
[Q]緣識  其三一[A]黄昏初入夜，漏促九天春。各自隨緣意，悲懽舊亦新。[END]
[Q]緣識  其三二[A]早起階前雪，縈叢壓竹欹。行人迷失路，粉壁晃書幃。[END]
[Q]緣識  其三三[A]高下不相及，非今自古來。十洲花滿樹，豈用俗情咍。[END]
[Q]緣識  其三四[A]老少競浮沈，須知歲月深。開花如似夢，世有幾般心。[END]
[Q]緣識  其三五[A]清高宜養性，善事好相兼。菓蓏招賢客，心閑道味添。[END]
[Q]緣識  其三六[A]促軫調弦急，碎聲用意彈。指頭輕妙和，鶑舌五音端。[END]
[Q]緣識  其三七[A]天地自相懸，何名大道堅。聰明無滯礙，愚昧莫知前。[END]
[Q]緣識  其三八[A]深秋雲物冷，經雨斗添寒。盡日緣情坐，霜葉易燋乾。[END]
[Q]緣識  其三九[A]欲息何情思，良猶本不真。羣心皆有異，老盡少年人。[END]
[Q]緣識  其四○[A]無事勝多事，非緣不是緣。深窮淺近意，尋往便知前。[END]
[Q]緣識  其四一[A]行幸一何得，民安君子樂。求官利益人，勸善懲諸惡。[END]
[Q]緣識  其四二[A]炎天收已去，凉氣觸幽襟。稽古看書罷，時聽一弄琴。[END]
[Q]緣識  其四三[A]常負歲寒色，貞姿不動摇。任從霜雪裏，凡木易乾燋。[END]
[Q]緣識  其四四[A]常讀古人書，隨宜道更殊。閑忙心各異，恬淡入清虛。[END]
[Q]緣識  其四五[A]麗句冥搜得，灰心大道尊。從人言澹薄，古僻是玄門。[END]
[Q]緣識  其四六[A]少年雖共語，不解老人心。莫作爲閑事，高山似海深。[END]
[Q]緣識  其四七[A]少年多語笑，終日遂心娛。不會凡情識，如癡我亦愚。[END]
[Q]緣識  其四八[A]假合於形影，如同夢裏身。若言等級類，誰是較量人。[END]
[Q]緣識  其四九[A]晴霽夜清秋，星繁月似鈎。樂耶興我意，絕唱入冥搜。[END]
[Q]緣識  其五○[A]雨多七八月，遍地生秋草。寂靜半斜閑，看書心更好。[END]
[Q]過彭澤[A]揚帆過彭澤，舟人訝歎息。不見種柳人，霜風空寂歷。[END]
[Q]旅行[A]楚水結冰薄，楚雲爲雨微。野梅參差發，旅榜逍遙歸。[END]
[Q]贈建業契公[A]師住青山寺，清華常繞身。雖然到城郭，衣不上棲塵。[END]
[Q]送柳淳[A]青山臨黃河，下有長安道。世上名利人，相逢不知老。[END]
[Q]留弟郢不得送之江南[A]剛有下水船，白日留不得。老人獨自歸，苦淚滿眼黑。[END]
[Q]喜雨[A]朝見一片雲，暮成千里雨。淒清濕高枝，散漫沾荒土。[END]
[Q]春雨後[A]昨夜一霎雨，天意蘇羣物。何物最先知，虛庭草爭出。[END]
[Q]和韋開州盛山十二首 宿雲亭[A]清淨當深處，虛明向遠開。卷簾無俗客，應只見雲來。[END]
[Q]和韋開州盛山十二首 梅溪[A]自愛新梅好，行尋一徑斜。不教人掃石，恐損落來花。[END]
[Q]和韋開州盛山十二首 茶嶺[A]紫芽連白蘂，初向嶺頭生。自看家人摘，尋常觸露行。[END]
[Q]和韋開州盛山十二首 流杯渠[A]淥酒白螺杯，隨流去復回。似知人把處，各向面前來。[END]
[Q]和韋開州盛山十二首 盤石磴[A]壘石盤空遠，層層勢不危。不知行幾匝，得到上頭時。[END]
[Q]和韋開州盛山十二首 桃塢[A]春塢桃花發，多將野客遊。日西殊未散，看望酒缸頭。[END]
[Q]和韋開州盛山十二首 竹巖[A]獨入千竿裏，緣巖踏石層。笋頭齊欲出，更不許人登。[END]
[Q]和韋開州盛山十二首 琵琶臺[A]臺上綠蘿春，閑登不待人。每當休暇日，著履戴紗巾。[END]
[Q]和韋開州盛山十二首 胡蘆沼[A]曲沼春流滿，新蒲映野鵝。閑齋朝飯後，拄杖遶行多。[END]
[Q]和韋開州盛山十二首 隱月岫[A]月出深峰裏，清涼夜亦寒。每嫌西落疾，不得到明看。[END]
[Q]和韋開州盛山十二首 繡衣石榻[A]山城無別味，藥草兼魚果。時到繡衣人，同來石上坐。[END]
[Q]和韋開州盛山十二首 上士泉缾[A]堦上一眼泉，四邊青石甃。唯有護淨僧，添缾將盥漱。[END]
[Q]送遠客[A]憔悴遠歸客，殷勤欲別杯。九星壇下路，幾日見重來。[END]
[Q]寄西峰僧[A]松暗水涓涓，夜涼人未眠。西峰月猶在，遙憶草堂前。[END]
[Q]禪師[A]獨在西峰頂，年年閉石房。定中無弟子，人到爲焚香。[END]
[Q]惜花[A]山中春已晚，處處見花稀。明日來應盡，林間宿不歸。[END]
[Q]題暉師影堂[A]日早欲參禪，竟無相識緣。道場今獨到，惆悵影堂前。[END]
[Q]涇州塞[A]行到涇州塞，唯聞羌戍鼙。道邊古雙堠，猶記向安西。[END]
[Q]野田[A]漠漠野田草，草中牛羊道。古墓無子孫，白楊不得老。[END]
[Q]岸花[A]可憐岸邊樹，紅蘂發青條。東風吹渡水，衝着木蘭橈。[END]
[Q]別于鵠[A]離燈及晨輝，行人起復思。出門兩相顧，青山路逶迤。[END]
[Q]寄外兄魏澈[A]何處堪惆悵，情親不得親。興寧樓上月，辜負酒家春。[END]
[Q]守歲二首 一[A]去年留不住，年來也任他。當壚一榼酒，爭奈兩年何。[END]
[Q]守歲二首 二[A]老來經節臘，樂事甚悠悠。不及兒童日，都盧不解愁。[END]
[Q]新月[A]仙宮雲箔卷，露出玉簾鉤。清光無所贈，相憶鳳皇樓。[END]
[Q]解悶[A]人生都幾日，一半是離憂。但有尊中物，從他萬事休。[END]
[Q]憶酒寄劉侍郎[A]愛酒如偷蜜，憎醒似見刀。君爲麯糵主，酒醴莫辭勞。[END]
[Q]新蟬[A]泉溜潛幽咽，琴鳴乍往還。長風翦不斷，還在樹枝間。[END]
[Q]村醉[A]昨夜村飲歸，健倒三四五。摩挲青莓苔，莫嗔驚著汝。[END]
[Q]村醉[A]村醉黄昏歸，健倒三四五。摩娑莓苔背，嗔我驚爾不。[END]
[Q]蕭宅二三子贈答詩二十首 客贈石[A]竹下青莎中，細長三四片。主人雖不歸，長見主人面。[END]
[Q]蕭宅二三子贈答詩二十首 石讓竹[A]自顧撥不轉，何敢當主人。竹弟有清風，可以娛嘉賓。[END]
[Q]蕭宅二三子贈答詩二十首 竹荅客[A]竹弟謝石兄，清風非所任。隨分有蕭瑟，實無堅重心。[END]
[Q]蕭宅二三子贈答詩二十首 石請客[A]竹弟雖讓客，不敢當客恩。自慙埋沒久，滿面蒼苔痕。[END]
[Q]蕭宅二三子贈答詩二十首 客荅石[A]遍索天地間，彼此最癡癖。主人幸未來，與君爲莫逆。[END]
[Q]蕭宅二三子贈答詩二十首 馬蘭請客[A]蘭蘭是小草，不怕郎君駡。願得隨君行，暫到嵩山下。[END]
[Q]蕭宅二三子贈答詩二十首 蛺蝶請客[A]粉末爲四體，春風爲生涯。願得紛飛去，與君爲眼花。[END]
[Q]蕭宅二三子贈答詩二十首 客荅蛺蝶[A]君是輕薄子，莫窺君子腸。且須看雀兒，雀兒銜爾將。[END]
[Q]酬徐公以新文見招[A]昨夜霜月明，果有清音生。便欲走相和，愁聞寒玉聲。[END]
[Q]貴公子夜闌曲[A]褭褭沈水煙，烏啼夜闌景。曲沼芙蓉波，腰圍白玉冷。[END]
[Q]馬詩二十三首 一[A]龍脊貼連錢，銀蹄白踏煙。無人織錦韂，誰爲鑄金鞭。[END]
[Q]馬詩二十三首 二[A]臘月草根甜，天街雪似鹽。未知口硬軟，先擬蒺藜銜。[END]
[Q]馬詩二十三首 三[A]忽憶周天子，驅車上玉山。鳴騶辭鳳苑，赤驥最承恩。[END]
[Q]馬詩二十三首 四[A]此馬非凡馬，房星本是星。向前敲瘦骨，猶自帶銅聲。[END]
[Q]馬詩二十三首 五[A]大漠山如雪，燕山月似鉤。何當金絡腦，快走踏清秋。[END]
[Q]馬詩二十三首 六[A]飢臥骨查牙，粗毛刺破花。鬣焦朱色落，髮斷鋸長麻。[END]
[Q]馬詩二十三首 七[A]西母酒將闌，東王飯已乾。君王若燕去，誰爲拽車轅。[END]
[Q]馬詩二十三首 八[A]赤兔無人用，當須呂布騎。吾聞果下馬，羇策任蠻兒。[END]
[Q]馬詩二十三首 九[A]飂叔去怱怱，如今不豢龍。夜來霜壓棧，駿骨折西風。[END]
[Q]馬詩二十三首 十一[A]內馬賜宮人，銀韉刺騏驎。午時鹽坂上，蹭蹬溘風塵。[END]
[Q]馬詩二十三首 十二[A]批竹初攢耳，桃花未上身。他時須攪陣，牽去借將軍。[END]
[Q]馬詩二十三首 十三[A]寶玦誰家子，長聞俠骨香。堆金買駿骨，將送楚襄王。[END]
[Q]馬詩二十三首 十四[A]香襆赭羅新，盤龍蹙鐙鱗。迴看南陌上，誰道不逢春。[END]
[Q]馬詩二十三首 十五[A]不從桓公獵，何能伏虎威。一朝溝隴出，看取拂雲飛。[END]
[Q]馬詩二十三首 十六[A]唐劍斬隋公，拳毛屬太宗。莫嫌金甲重，且去捉𩘶風。[END]
[Q]馬詩二十三首 十七[A]白鐵剉青禾，碪間落細莎。世人憐小頸，金埒畏長牙。[END]
[Q]馬詩二十三首 十八[A]伯樂向前看，旋毛在腹間。祗今掊白草，何日驀青山。[END]
[Q]馬詩二十三首 十九[A]蕭寺馱經馬，元從竺國來。空知有善相，不解走章臺。[END]
[Q]馬詩二十三首 二十[A]重圍如燕尾，寶劍似魚腸。欲求千里脚，先采眼中光。[END]
[Q]馬詩二十三首 二十一[A]暫繫騰黃馬，仙人上綵樓。須鞭玉勒吏，何事謫高州。[END]
[Q]馬詩二十三首 二十二[A]汗血到王家，隨鸞撼玉珂。少君騎海上，人見是青騾。[END]
[Q]馬詩二十三首 二十三[A]武帝愛神仙，燒金得紫煙。廐中皆肉馬，不解上青天。[END]
[Q]昌谷讀書示巴童[A]蟲響燈光薄，宵寒藥氣濃。君憐垂翅客，辛苦尚相從。[END]
[Q]巴童荅[A]巨鼻宜山褐，龐眉入苦吟。非君唱樂府，誰識怨秋深。[END]
[Q]代崔家送客[A]行蓋柳煙下，馬蹄白翩翩。恐隨行處盡，何忍重揚鞭。[END]
[Q]莫種樹[A]園中莫種樹，種樹四時愁。獨睡南牀月，今秋似去秋。[END]
[Q]去國[A]去國常憂國，還家未有家。君恩報無所，含媿出京華。[END]
[Q]重游釣臺  其二[A]弭棹祠堂下，一天星斗明。客星尋不見，影浸釣灘清。[END]
[Q]重游石門洞  其一[A]石洞幾時闢，石門長不扃。貪看一派水，三載兩回經。[END]
[Q]重游石門洞  其二[A]誰把銀河水，直從天半傾。好流人世去，一洗四維清。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 掃室[A]灑掃學者事，陳蕃胡不然。要令天下凈，端自室中先。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 焚香[A]掃地眼塵凈，焚香心境清。案頭時一炷，邪慮不應生。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 讀書[A]入政慚無學，還家更讀書。翻同小兒輩，相共惜居諸。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 賦詩[A]秋興最難遣，詩懷如亂雲。雖無少陵筆，一飯不忘君。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 飲酒[A]我意豈在酒，銜盃聊樂天。客來同一醉，客去獨高眠。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 啜茶[A]濫與金華講，賜沾龍鳳團。却歸林下飲，更媿是粗官。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 弈棋[A]光景老尤惜，忍銷枰弈間。娛賓欠絲竹，一局戰清閑。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 暴書[A]秋日更可畏，所宜惟暴書。反身還自笑，均是蠹書魚。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 策杖[A]園小日思涉，山高時欲登。老來疲脚力，興至策枯藤。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 汲水[A]山中久不雨，汲水欲何從。一夜井泉達，靈鰻恐是龍。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 澆花[A]花木正憔悴，秋陽那更驕。驅童綆深井，聊助化工澆。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 賞月[A]還舍八十日，三逢明月圓。停盃試一問，歸去定何年。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 采菊[A]既晚開何益，采之聊泛觴。書生自頭白，奚用泣馨香。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 覽鏡[A]可正宜頻覽，無塵亦自磨。少陵今老矣，功業欲如何。[END]
[Q]予還自武林葺先人弊廬浄掃一室晨起焚香讀書於其間興至賦詩客來飲酒啜茶或弈棋爲戲藏書數百卷手自暴之有小園時策杖以游，時遇秋旱驅家僮浚井汲水澆花良天佳月與兄弟鄰里把酒盃同賞過重九方見菊以泛觴有足樂者每覽鏡見蒼顔白髮亦聊自歎也作小詩十五首 浚井[A]旱久井垂涸，汲多泉更渾。浚教泥凈盡，何患不逢原。[END]
[Q]寄蒲墨與明仲[A]四友共文房，蒲君最異常。研磨發文采，好去奉仇香。[END]
[Q]癸未守歲[A]歲宜鄉里守，杯共弟兄銜。明日人相問，行年五十三。[END]
[Q]州宅十二詠 平政堂[A]愷悌周君子，循良漢守臣。如今坐堂上，端是政平人。[END]
[Q]州宅十二詠 玉芝堂[A]不是因三秀，名堂意自深。要居森戟地，毋忘采芝心。[END]
[Q]州宅十二詠 慶朔堂[A]昔日栽花者，官移花未開。舊花今豈在，猶說范公栽。[END]
[Q]州宅十二詠 退思軒[A]會得名軒意，公餘坐片時。退思何及矣，未退早須思。[END]
[Q]州宅十二詠 九賢堂[A]猶起才難歎，同時九亂臣。鄱陽千載守，賢豈許多人。[END]
[Q]州宅十二詠 四賢堂[A]誰品鄱陽守，四人賢不知。如何堯舜世，能使野無遺。[END]
[Q]州宅十二詠 四望亭[A]有澤宜觀水，無簷不見山。鄱君千里國，俯仰一亭間。[END]
[Q]州宅十二詠 綺霞亭[A]孤鶩同飛處，澄江共賦時。晚來亭上看，真是謝公詩。[END]
[Q]州宅十二詠 清香亭[A]高架添風韻，芳醪共姓名。蘇州凝燕寢，疑是此香清。[END]
[Q]州宅十二詠 百花樓[A]昔日風流守，公餘種百花。春風不檢點，紅紫落誰家。[END]
[Q]州宅十二詠 鄱江樓[A]郭外山橫閣，江邊水照樓。粗官無暇日，何以得消憂。[END]
[Q]州宅十二詠 蜀錦亭[A]亭廢名猶在，春來花自芳。猶餘蜀中錦，愛惜比甘棠。[END]
[Q]至江州[A]遥與齊侯會，江人故國存。夷吾嗟不見，北望是中原。[END]
[Q]白公草堂[A]廬阜雙林寺，爐峯幾瓣香。日烘烟嫋紫，敬爲白公堂。[END]
[Q]題至樂亭  其二[A]石散山形在，池乾水意存。游心山水外，至樂不容言。[END]
[Q]題天華院[A]游徧廬山寺，茲山亦自佳。數宵緣石耳，一飯爲天華。[END]
[Q]食蝦[A]江上秋風起，鱸蓴正憶家。舟行良不惡，日啖小魚蝦。[END]
[Q]宿紫微[A]高柳何人舍，孤燈此夜舟。遥從白帝去，少爲紫微留。[END]
[Q]二十一日至福田院留建聖節  其一[A]魏闕回頭遠，夔門去路長。萬年天子壽，一瓣福田香。[END]
[Q]二十一日至福田院留建聖節  其二[A]小院藏脩竹，柴門傍曲江。繫舟楊柳岸，詩句落僧窗。[END]
[Q]過九盤嶺[A]水不經三峽，山猶過九盤。數家修竹裏，堪入畫圖看。[END]
[Q]立春[A]巫峽逢生日，夔州見立春。行年五十五，羞作戴花人。[END]
[Q]江月亭二絕  其一[A]長江何處水，明月幾州天。月與江無約，相逢是偶然。[END]
[Q]甘露降于宅堂竹間凡半月三經雨乃止州宅有甘露堂昔周□□侍郎爲郡露降焉易見山堂以名之予無善政懼其爲災記以二絕  其一[A]湛湛下脩竹，味如飴蜜甘。人言此爲瑞，無德可能堪。[END]
[Q]納凉[A]簾捲見山近，窗開竹香香。訟庭公事少，靜坐納微凉。[END]
[Q]十八坊詩 宣化[A]聖主有美化，丁寧戒守臣。毋令挂牆壁，宣以及吾民。[END]
[Q]十八坊詩 刑清[A]昔日循良吏，獄空無怨聲。刑清本無術，心地要先清。[END]
[Q]十八坊詩 介福[A]茲地有神宇，人人來薦羞。神雖能介福，福亦自須求。[END]
[Q]十八坊詩 弭節[A]川峽天下險，幾人持節過。好來平處弭，莫起險中波。[END]
[Q]十八坊詩 皇華[A]夔府皇華地，乘軺都幾人。誰如二使者，實惠活斯民。[END]
[Q]十八坊詩 興儒[A]刀笠燒畬俗，舟航撇旋鄉。五經誰教子，儒術破天荒。[END]
[Q]十八坊詩 崇化[A]西接卿雲里，東連屈宋鄉。好風吹峽水，盡作魯芹香。[END]
[Q]十八坊詩 𢡟遷[A]相與勿言利，要令通有無。家家香一瓣，心慕舜之徒。[END]
[Q]十八坊詩 興龍[A]世仰欽宗聖，人知太母賢。千秋龍已化，香火蜀江邊。[END]
[Q]十八坊詩 慶豐[A]誰道夔門陋，茲坊號慶豐。守臣憂國願，端似杜陵翁。[END]
[Q]十八坊詩 禮賓[A]前山名勝己，夔子有嘉賓。舘闢自予始，媿非賢主人。[END]
[Q]十八坊詩 通津[A]大江來自蜀，衆水共朝東。我欲扁舟去，問津從此通。[END]
[Q]十八坊詩 義泉[A]官費接筒竹，民蠲沽水錢。丁寧後來者，莫負義名泉。[END]
[Q]十八坊詩 永安[A]分鼎江山在，受遺宮闕荒。風雲時慘淡，疑會舊明良。[END]
[Q]十八坊詩 折桂[A]月窟何人到，向來標榜新。如今折桂者，不止一坊人。[END]
[Q]十八坊詩 知足[A]二疏歸去後，林下少休官。聖代夔門裏，一枝栖故鸞。[END]
[Q]十八坊詩 和風[A]郡城深僻處，車馬罕經過。中有人多少，人和風自和。[END]
[Q]州宅雜詠 甘露堂[A]昔日賢太守，堂前零露甘。我來無善政，露下亦何堪。[END]
[Q]州宅雜詠 萬卷堂[A]書讀萬卷破，少陵觀國初。登堂吾有媿，頭白腹空虛。[END]
[Q]州宅雜詠 瑞白堂[A]昔日曾夔州，茲堂見三白。爲瑞不嫌多，年豐最宜麥。[END]
[Q]州宅雜詠 詩史堂[A]誰鎸堂上石，光艷少陵章。莫作詩人看，斯文似子長。[END]
[Q]州宅雜詠 易治堂[A]風俗無難易，治之端在人。古夔尤易治，風俗本來淳。[END]
[Q]州宅雜詠 細香堂[A]官舍誰爲友，青青只此君。細香來燕寢，奚用炷爐熏。[END]
[Q]州宅雜詠 靜暉樓[A]占得高明地，長聞燕寢香。江流匹練白，竹日萬金黄。[END]
[Q]州宅雜詠 制勝樓[A]形勝據天險，金湯無以過。英雄多失守，制勝在人和。[END]
[Q]州宅雜詠 穿楊亭[A]仁者果何似，宜於射也觀。穿楊不在手，心地要須端。[END]
[Q]州宅雜詠 無隠齋[A]勿謂江湖遠，長如天日臨。事君何敢隠，中外一般心。[END]
[Q]州宅雜詠 跳珠[A]分得天池水，跳成月峽珠。一清夔子國，炎瘴自今無。[END]
[Q]州宅雜詠 土洞[A]穴土誰爲洞，溫凉欲自私。人間有寒暑，坐此豈容知。[END]
[Q]州宅雜詠 柏[A]深山夔子國，古柏靜暉樓。柯葉今如許，相看幾故侯。[END]
[Q]州宅雜詠 荔[A]誰種樓前荔，周天幾歲星。子隨心地赤，葉到歲寒心。[END]
[Q]州宅雜詠 竹[A]郡齋誰種竹，綠蔭未多濃。我欲添清閟，殷勤護籜龍。[END]
[Q]州宅雜詠 柑[A]白帝誰云陋，黄柑亦自香。一株三百顆，風味自吾鄉。[END]
[Q]又用前句作七絕  其一[A]重陽無數日，風雨登臨緩。會見天氣佳，黄花挿須滿。[END]
[Q]又用前句作七絕  其二[A]老對黄花節，遥臨白帝城。空齋聽蕭瑟，點點是鄉情。[END]
[Q]又用前句作七絕  其三[A]江山悲木落，身世嘆飄蓬。未會登山客，先吹墮帽風。[END]
[Q]又用前句作七絕  其四[A]巫峽有雄風，菊天多細雨。知我欲登高，先期洗塵土。[END]
[Q]又用前句作七絕  其五[A]竹葉悲杜陵，秋雲吟柳惲。家鄉雁蕩遥，節物龍山近。[END]
[Q]又用前句作七絕  其六[A]灰飛季秋管，雲暗巫山峯。我欲廓氛曀，試呼黎與重。[END]
[Q]又用前句作七絕  其七[A]節近愁陰雨，雲披見太陽。殷勤呼酒伴，爛熳醉秋光。[END]
[Q]題無隠齋[A]簷日照我几，竹風清我襟。官身心處士，官舍趣山林。[END]
[Q]禿筆[A]管城人已老，後輩頗相侵。問汝中書否，猶言欲盡心。[END]
[Q]夔路十賢 屈大夫[A]大夫楚忠臣，哀哉以讒逐。遺廟大江濆，醒清今古獨。[END]
[Q]夔路十賢 嚴刺史[A]將軍頭可斷，詎肯以城降。斯可爲忠矣，至今名此邦。[END]
[Q]夔路十賢 諸葛武侯[A]卧龍起南陽，不爲鼎一足。託名蜀丞相，相漢非相蜀。[END]
[Q]夔路十賢 少陵先生[A]子美稷禼志，空抱竟無用。夔州三百篇，高配風雅頌。[END]
[Q]夔路十賢 陸宣公[A]敬輿避讒謗，閉門不著書。活人集名方，炳然仁誼餘。[END]
[Q]夔路十賢 韋丞相[A]韋侯守盛山，賦詩十二首。能以堯事君，遂令詩不朽。[END]
[Q]夔路十賢 白文公[A]賦詠窮三峽，樂天在忠州。苟不以直道，亦如元與劉。[END]
[Q]夔路十賢 柳文公[A]柳公本書生，忠勇著岳鄂。盛山戮姦吏，餘威震夷落。[END]
[Q]夔路十賢 寇萊公[A]萊公經濟業，志在巴東詩。斯人不復見，亭上秋風悲。[END]
[Q]夔路十賢 唐質肅公[A]子方筮仕初，牛刀割魚復。一朝峩廌冠，風采百僚肅。[END]
[Q]續訪得七人 宋大夫[A]述志哀正則，陳詞諷靈脩。讀君九辨章，悲楚非悲秋。[END]
[Q]續訪得七人 源丞相[A]傑人掾夔子，相業光開元。故宅半赤甲，荒凉今不存。[END]
[Q]續訪得七人 李左相[A]罷相避同列，銜杯樂聖人。那知偃月堂，中有丞相瞋。[END]
[Q]續訪得七人 李丞相[A]公在忠州日，人高長者風。忮心無後段，寧媿賛皇公。[END]
[Q]續訪得七人 溫御史[A]誰坐綉衣石，曾落金吾膽。不戮擁靴人，至今有餘憾。[END]
[Q]續訪得七人 程伊川[A]軻伋誠明學，弟兄傳以心。易微於九師，閉門自鈎深。[END]
[Q]續訪得七人 黄太史[A]豫章官逸遠，直筆非謗史。天遣來黔涪，詩鳴配子美。[END]
[Q]古峯驛小飲[A]老去最惜別，同僚情更鍾。三杯古峯驛，添我別情濃。[END]
[Q]燕子坡[A]燕子歸期近，吾今亦得歸。烏栖一枝穩，何必更高飛。[END]
[Q]昭君村[A]十二巫峯下，明妃生處村。至今粗醜女，灼面亦成痕。[END]
[Q]石門[A]兵忿雖云敗，君臣義有餘。石門能脫急，風義亦堪書。[END]
[Q]謁清烈廟登獨醒亭[A]我醉亦如衆，亭慙登獨醒。惟知慕清節，首爲繪儀形。[END]
[Q]石漁翁[A]釣利釣名者，紛紛三峽中。何人化爲石，又作釣魚翁。[END]
[Q]烏沙鎮避風[A]風避烏沙鎮，心懷白帝城。峽中險已過，江上浪宜平。[END]
[Q]燕公樓[A]燕公郡事暇，詩興滿滄波。粉飾開元治，江山爲助多。[END]
[Q]舟中覽鏡[A]來往成何事，霜毛滿鬢多。洋洋大江水，東去欲如何。[END]
[Q]過嘉魚縣[A]舟過嘉魚縣，買魚人道無。青山不堪煮，彈鋏看銅符。[END]
[Q]宿通濟口[A]沌水從茲入，中藏寂寞鄉。相逢如故舊，爲我濟歸航。[END]
[Q]百人磯[A]歸從三峽水，重見百人磯。山色只如舊，挽舟人已非。[END]
[Q]黄鶴樓[A]雲鎖呂公洞，月明黄鶴樓。抱關非故卒，誰見羽衣游。[END]
[Q]七磯[A]江上風波惡，江中洲渚多。回頭三峽遠，轉盼七磯過。[END]
[Q]馬當山[A]此地水如峽，有山名馬當。猶疑是灧澦，更合戒舟航。[END]
[Q]那剎石[A]七月下三巴，孤舟近九華。魂猶驚灧澦，石更見那查。[END]
[Q]宣城道中聞雁[A]蟬噪景如夏，鳥鳴山似春。數聲雲外過，却是雁來賓。[END]
[Q]宿新豐驛[A]小驛數椽屋，夜深風雨中。鄰家有鷄犬，不是漢新豐。[END]
[Q]宿富春舟中[A]苦雨冷朱夏，小舟眠富春。餘生今可樂，歸作太平人。[END]
[Q]小瀑布[A]釣瀨雲山外，巖花瀑布邊。却疑方處士，詩思湧成泉。[END]
[Q]端午日陪柳嚴州登千峯榭  其一[A]偶上千峯榭，遥思八陣臺。去年重午日，僚友共銜杯。[END]
[Q]端午日陪柳嚴州登千峯榭  其二[A]偶上千峯榭，因思小范公。桐廬蕭灑處，盡在十詩中。[END]
[Q]端午日陪柳嚴州登千峯榭  其三[A]偶上千峯榭，遥思六客堂。前時賦詩處，烟水路茫茫。[END]
[Q]端午日陪柳嚴州登千峯榭  其四[A]偶上千峯榭，當時恨不來。使君留過客，高處酌金罍。[END]
[Q]宿安流亭[A]弭棹宿溪亭，全家夢寐驚。明朝速解纜，莫待濁流平。[END]
[Q]過老鼠岐  其二[A]風水雨俱逆，舟行何太稽。安心出三峽，破膽上雙溪。[END]
[Q]予至蘭溪買扇題歸去來字吏忽報有潘淵明相訪戲書二十字[A]扇題歸去來，客遇潘淵明。舉扇謝佳客，歸耕吾已成。[END]
[Q]鳳凰巖[A]鳳鳥久不至，胡爲於此藏。德輝如可覽，應不戀高崗。[END]
[Q]宿飯溪驛  其一[A]甑嶼飽曾見，飯溪名始聞。老懷如子美，到處不忘君。[END]
[Q]宿飯溪驛  其二[A]門擁千峯翠，溪無一點塵。松風清入耳，山月白隨人。[END]
[Q]宿真隠寺[A]我亦欲真隠，區區愧此身。山林與城市，何處隠非真。[END]
[Q]飯枕峯  其一[A]門外峯如枕，宜眠清凈身。禪僧自面壁，誰是枕峯人。[END]
[Q]飯枕峯  其二[A]飯罷怱怱別，勞生可奈何。不能留一宿，有愧此峯多。[END]
[Q]悼亡  其一[A]傷哉無復見，老矣不成偕。牢落凝香地，同誰話此懷。[END]
[Q]悼亡  其二[A]相勉惟清白，囊如四壁空。難忘將絕語，勸我莫言窮。[END]
[Q]鷹爪花[A]誰把名鷹爪，天然狀不殊。無心事搏擊，中有鳥相呼。[END]
[Q]長生草[A]草有長生者，無根葉自抽。秦皇不知此，誤向海山求。[END]
[Q]榕木[A]南國有喬木，老非梁棟材。清陰可以覆，亦足報栽培。[END]
[Q]得丁求安書云叠石境于溪心嵲然如江上之磯作二詩戲之  其一[A]心重吳山老，天教閑許長。事多因醉遣，心半爲山忙。[END]
[Q]得丁求安書云叠石境于溪心嵲然如江上之磯作二詩戲之  其二[A]立石標溪界，疏荷限水香。此翁三十載，看了幾人忙。[END]
[Q]梅二首  其一[A]隔闊已經歲，相逢不置辭。情如淡交久，處士合吟詩。[END]
[Q]梅二首  其二[A]勝韻難齊俗，清流不受渾。豈應踐期約，獨自愛黄昏。[END]
[Q]浦江道中[A]驚憂度歲月，靡覺佳序臨。玉露破金菊，方知秋氣深。[END]
[Q]偶書[A]何時見池舘，一二佳友生。酣飲入深夜，竹間燈火明。[END]
[Q]潞公與梅聖俞論古人有純用平聲字爲詩如枯桑知天風是也而未有用側字者翌日聖俞爲詩云月出斷岸口照此别舸背獨且與婦飲頗勝俗客對大爲潞公所賞追用其語作側字四絕平字梅花一篇 側字 其一[A]久雨閉陋室，薜荔絡敗壘。乙子語大慧，我聽勿入耳。[END]
[Q]潞公與梅聖俞論古人有純用平聲字爲詩如枯桑知天風是也而未有用側字者翌日聖俞爲詩云月出斷岸口照此别舸背獨且與婦飲頗勝俗客對大爲潞公所賞追用其語作側字四絕平字梅花一篇 側字 其二[A]具酒作社飲，此事古倡始。孰肯具果蔬，被肘醉子美。[END]
[Q]潞公與梅聖俞論古人有純用平聲字爲詩如枯桑知天風是也而未有用側字者翌日聖俞爲詩云月出斷岸口照此别舸背獨且與婦飲頗勝俗客對大爲潞公所賞追用其語作側字四絕平字梅花一篇 側字 其三[A]節物暗老我，壮志特未已。事業力自致，貴賤命可委。[END]
[Q]潞公與梅聖俞論古人有純用平聲字爲詩如枯桑知天風是也而未有用側字者翌日聖俞爲詩云月出斷岸口照此别舸背獨且與婦飲頗勝俗客對大爲潞公所賞追用其語作側字四絕平字梅花一篇 側字 其四[A]案上具筆硯，砌下秀菊杞。我顧乏大屋，尚賴有此爾。[END]
[Q]春到村居好四絕  其一[A]春到村居好，茅簷日漸長。杯深新酒滑，焙暖早茶香。[END]
[Q]春到村居好四絕  其二[A]春到村居好，園林興味長。蠶貪桑眼出，蜂趁蜜脾忙。[END]
[Q]春到村居好四絕  其三[A]春到村居好，枯腸飽可圖。笋尖將露角，麥秀欲生鬚。[END]
[Q]春到村居好四絕  其四[A]春到村居好，清明欲禁烟。亂紅桃下雨，輕白柳飛綿。[END]
[Q]即事五首  其四[A]古寺孤雲際，寒齋落葉中。消愁惟是酒，無柰酒尊空。[END]
[Q]即事五首  其五[A]日暮鳥雀瞑，空庭風雨悲。方知古今夢，同寄老槐枝。[END]
[Q]酒盡[A]落花無夜雨，孤坐减春愁。黑白缾俱罄，誰能爲我謀。[END]
[Q]次韵羅仲共山村題咏十首  其一[A]晏坐銷長日，禪心薫妙香。已成三折臂，安用九迴腸。[END]
[Q]次韵羅仲共山村題咏十首  其二[A]花片風前落，江流雨後渾。少陵新得句，應似浣花村。[END]
[Q]次韵羅仲共山村題咏十首  其三[A]喪亂何時定，江村愁殺人。日長空有睡，花在不成春。[END]
[Q]次韵羅仲共山村題咏十首  其四[A]老去家無定，名高席未前。如君尚窮約，誰與問蒼天。[END]
[Q]次韵羅仲共山村題咏十首  其五[A]避地成真隱，依山結草廬。此身無籍在，隨寓即成居。[END]
[Q]次韵羅仲共山村題咏十首  其六[A]北闕書難上，南方賊未誅。諸公在廊廟，誰與問唐虞。[END]
[Q]次韵羅仲共山村題咏十首  其七[A]欲問濯潭路，懸知隔數村。曉來茅屋夢，相對飽朝暄。[END]
[Q]次韵羅仲共山村題咏十首  其八[A]有醉銷千日，無詩學四愁。幾因君得句，技癢不能休。[END]
[Q]次韵羅仲共山村題咏十首  其九[A]塞北兵戈滿，竹西歌吹空。何堪故鄉夢，真在白頭中。[END]
[Q]次韵羅仲共山村題咏十首  其一○[A]兩國兵難解，三春花自飛。愁因春鳥喚，心逐暮鴻歸。[END]
[Q]舟中晚色二絕  其一[A]望處天仍闊，雲邊雨未成。秋風莫吹散，留作打篷聲。[END]
[Q]舟中晚色二絕  其二[A]風急雨初過，天高日未曛。翠鬟堆晚岫，水墨畫秋雲。[END]
[Q]客許惠木犀而花殊未開三絕  其一[A]秋雨不肯止，木犀殊未開。小齋寒索莫，誰剪一枝來。[END]
[Q]客許惠木犀而花殊未開三絕  其二[A]黄菊無多子，孤芳正要渠。誰能把秋色，分付木芙蕖。[END]
[Q]客許惠木犀而花殊未開三絕  其三[A]舊日江南路，霜裘曉樹間。無香供晏坐，有夢到秋山。[END]
[Q]笙歌（二首） 一[A]新聲雖自知，舊寵會應移。無令棗下吹，便作一枯枝。[END]
[Q]嘲道士（題擬） 一[A]般若非愚智，破愚歎爲智。道士若亡愚，我智藥亦遺。[END]
[Q]嘲道士（題擬） 二[A]一彈彈黃雀，已射兩鵄鶚。彈彈黃雀足，射射鵄鶚腰。[END]
[Q]又嘲[A]槁木猶應重，死灰方未然。既逢田甲尿，仍遭酷吏懸。[END]
[Q]題童子寺五言（在太原□□北京）[A]西登童子寺，東望晉陽城。金川千點淥，汾水一條清。[END]
[Q]詩（幷序） 一○五[A]忍辱收珍寶，嗔●捐福田。高心難見佛，下意得生天。[END]
[Q]詩（幷序） 一○六[A]嗔恚滅功德，如火燎豪毛。百年修善業，一念惡能燒。[END]
[Q]迴波樂 二十九[A]榮利皆悉爭，畏死復貪生。心神爲俗網，蠢蠢暗中行。[END]
[Q]擬達摩和尚頌二首（題擬） 一[A]心地邪花放，五葉逐根隨。共造無明業，見被業風吹。[END]
[Q]句[A]先朝六駕日，遠虞附已深。（見《海錄碎事》卷十）。[END]
[Q]見遠亭[A]高亭□可望，朝暮對溪山。野色軒楹外，霞光几席間。[END]
[Q]晚過水北[A]寒川消積雪，凍浦漸通流。日暮人歸盡，沙禽上釣舟。[END]
[Q]感事呈所知[A]競愛松筠翠，皆憐桃李芳。如求濟世廣，桑柘願商量。[END]
[Q]貽青陽宰[A]徵賦常登限，名山管最多。吏閑民訟少，時得訪煙蘿。[END]
[Q]遊茅山二首 一[A]綠蘚深迎步，紅霞爛滿衣。洞天應不遠，鸞鶴向人飛。[END]
[Q]遊茅山二首 二[A]茅許仙蹤在，煙霞一境清。夷希何許叩，松徑月空明。[END]
[Q]再到山陽尋故人不遇二首 一[A]維舟登野岸，因訪故人居。亂後知何處，荆榛匝弊廬。[END]
[Q]再到山陽尋故人不遇二首 二[A]欲問當年事，耕人都不知。空餘堤上柳，依舊自垂絲。[END]
[Q]梅花[A]羣木方憎雪，開花長在先。流鶯與舞蝶，不見許因緣。[END]
[Q]柳絮[A]年年二月暮，散亂雜飛花。雨過微風起，狂飄千萬家。[END]
[Q]早春[A]一種和風至，千花未放妍。草心並柳眼，長是被恩先。[END]
[Q]春雲[A]陰去爲膏澤，晴來媚曉空。無心亦無滯，舒卷在東風。[END]
[Q]觀人讀春秋[A]日覺儒風薄，誰將霸道羞。亂臣無所懼，何用讀春秋。[END]
[Q]天闕山絕句[A]散誕愛山客，淒涼懷古心。寒風天闕晚，盡日倚軒吟。[END]
[Q]行園樹[A]松節凌霜久，蓬根逐吹頻。羣生各有性，桃李但爭春。[END]
[Q]題雷公井[A]揜靄愚公谷，蕭寥羽客家。俗人知處所，應爲有桃花。[END]
[Q]離歌辭五首 一[A]莫折紅芳樹，但知盡意看。狂風幸無意，那忍折教殘。[END]
[Q]離歌辭五首 二[A]朝日城南路，旌旗照綠蕪。使君何處去，桑下覓羅敷。[END]
[Q]離歌辭五首 三[A]事與年俱往，情將分共深。莫驚容鬢改，只是舊時心。[END]
[Q]離歌辭五首 四[A]暫別勞相送，佳期願莫違。朱顏不須老，留取待郎歸。[END]
[Q]離歌辭五首 五[A]拂匣收珠佩，迴燈拭薄妝。莫嫌春夜短，匹似楚襄王。[END]
[Q]清明日清遠峽作[A]嶺外春過半，途中火又新。殷勤清遠峽，留戀北歸人。[END]
[Q]自題山亭三首 一[A]簪組非無累，園林未是歸。世喧長不到，何必故山薇。[END]
[Q]自題山亭三首 二[A]小舫行乘月，高齋臥看山。退公聊自足，爭敢望長閑。[END]
[Q]自題山亭三首 三[A]跂石仍臨水，披襟復挂冠。機心忘未得，棊局與魚竿。[END]
[Q]北苑侍宴雜詠詩 竹[A]勁節生宮苑，虛心奉豫遊。自然名價重，不羨渭川侯。[END]
[Q]北苑侍宴雜詠詩 松[A]細韻風中遠，寒青雪後濃。繁陰堪避雨，効用待東封。[END]
[Q]北苑侍宴雜詠詩 水[A]碧草垂低岸，東風起細波。橫汾從遊宴，何謝到天河。[END]
[Q]北苑侍宴雜詠詩 風[A]昨朝纔解凍，今日又開花。帝力無人識，誰知玩物華。[END]
[Q]北苑侍宴雜詠詩 菊[A]細麗披金彩，氛氳散遠馨。汎杯頻奉賜，緣解制頹齡。[END]
[Q]建州節帥更代筵上獻詩[A]旌旗赴天臺，溪山曉色開。萬家悲更喜，迎佛送如來。[END]
[Q]江上楓[A]江楓自蓊鬱，不競松筠力。一葉落漁家，殘陽帶秋色。[END]
[Q]夜夜曲[A]自從君去夜，錦幌孤蘭麝。欹枕對銀缸，秦箏綠窗下。[END]
[Q]村行[A]曖曖村煙暮，牧童出深塢。騎牛不顧人，吹笛尋山去。[END]
[Q]感懷詩[A]昨日方髽髻，如今滿頷髯。紫閣無心戀，青山有意潛。[END]
[Q]李臯試詩[A]似玉來投獄，拋家去就枷。可憐兩片木，夾却一枝花。[END]
[Q]詠椶樹[A]葉似新蒲綠，身如亂錦纏。任君千度剝，意氣自衝天。[END]
[Q]句[A]新霜染楓葉，皎月借蘆花。廢宅寒塘水，荒墳宿草煙。[END]
[Q]自敘[A]中劍斫耳缺，被箭射胛過。爲將須有膽，有膽即無賈。[END]
[Q]使風[A]風起即千里，風回翻問津。沈思宦遊者，何啻使風人。[END]
[Q]金口步[A]兩山鬬咽喉，羣石矗牙齒。行客無限怨，橫吞一江水。[END]
[Q]采桑女二首 一[A]渡水采桑歸，蠶老催上機。扎扎得盈尺，輕素何人衣。[END]
[Q]采桑女二首 二[A]採桑知蠶飢，投梭惜夜遲。誰誇羅綺叢，新畫學月眉。[END]
[Q]渡溪[A]渡溪溪水急，水濺羅衣濕。日暮猶未歸，盈盈水邊立。[END]
[Q]落葉[A]素律鑠欲脆，青女妒復稀。月冷天風吹，葉葉乾紅飛。[END]
[Q]霞[A]拂拂生殘暉，層層如裂緋。天風翦成片，疑作仙人衣。[END]
[Q]巴江[A]巴江江水色，一帶濃藍碧。仙女瑟瑟衣，風梭晚來織。[END]
[Q]賦得御製句朔野陣雲飛[A]塞日穿痕斷，邊鴻背影飛。縹緲浮黃屋，陰沈護御衣。[END]
[Q]題西施浣紗石[A]一朝入紫宮，萬古遺芳塵。至今溪邊花，不敢嬌青春。[END]
[Q]歸四明[A]海色連四明，仙舟去容易。天籍豈輙問，不是卑朝士。[END]
[Q]春怨[A]打起黃鶯兒，莫教枝上啼。啼時驚妾夢，不得到遼西。[END]
[Q]傷死奴[A]丹籍生涯淺，黃泉歸路深。不及江陵樹，千秋長作林。[END]
[Q]侍宴賦得起坐彈鳴琴二首 二[A]絲傳園客意，曲奏楚妃情。罕有知音者，空勞流水聲。[END]
[Q]詠舞[A]二八如同雪，三春類早花。分行向燭轉，一種逐風斜。[END]
[Q]秋池一枝蓮[A]秋至皆零落，凌波獨吐紅。托根方得所，未肯即隨風。[END]
[Q]觀妓[A]向晚小乘遊，朝來新上頭。從來許長袖，未有客難留。[END]
[Q]賞殘花[A]零落多依草，芳香散著人。低簷一枝在，猶占滿堂春。[END]
[Q]隔壁聞奏伎[A]徒聞管弦切，不見舞腰回。賴有歌梁合，塵飛一半來。[END]
[Q]詠翦花[A]花寒未聚蝶，色豔已驚人。懸知陌上柳，應妒手中春。[END]
[Q]贈亡妻張氏[A]嶧陽桐半死，延津劒一沈。如何宿昔內，空負百年心。[END]
[Q]春情[A]畫閣餘寒在，新年舊燕歸。梅花猶帶雪，未得試春衣。[END]
[Q]池上[A]荷葉罩芙蓉，圓青映嫩紅。佳人南陌上，翠蓋立春風。[END]
[Q]末秋到家[A]歸來無所利，骨肉亦不喜。黃犬却有情，當門臥搖尾。[END]
[Q]送人往宣城[A]江畔送行人，千山生暮氛。謝安團扇上，爲畫敬亭雲。[END]
[Q]房公舊竹亭聞琴[A]石室寒飆警，孫枝雅器裁。坐來山水操，弦斷弔塵埃。[END]
[Q]閒中[A]萬事問不知，山中一樽酒。掃石坐松風，綠陰滿巾袖。[END]
[Q]大安舖[A]又望前村里，深溪快渡槎。牛羊半山塢，鷄犬幾人家。[END]
[Q]興田舖[A]曲坡行盡處，雞犬兩三家。十里長亭路，青山道正賒。[END]
[Q]晚望[A]鷗鷺歸烟渚，秋江挾晚晴。老漁閑艤艇，坐待月華生。[END]
[Q]八景勝概 華柱丹光[A]何年撐空荒，截置珊瑚樹。長日燦朝霞，芙蕖挹新露。[END]
[Q]八景勝概 仙壇靈草[A]葳蕤不記名，絕壁挂縷縷。果否垂衣年，絲麻績蠭午。[END]
[Q]八景勝概 中峰嘯月[A]縱身嘗决雲，山月此晶皎。疑是七還丹，邠盼吐物表。[END]
[Q]八景勝概 深穴噓風[A]草木何豐彤，懸崖護丹穴。相傳通鼎湖，深窈吹寒冽。[END]
[Q]八景勝概 劍峽遲鸞[A]峽中候帝子，青鳥空徘徊。搔首叩玄律，何當化鶴來。[END]
[Q]八景勝概 卦尖望鼎[A]遥岑誰畫卦，置此荆山鼎。乍可姹女飛，千秋覘溟涬。[END]
[Q]八景勝概 藥壺閃影[A]紫車貯藥壺，日夕發光怪。不道洞府深，翻嫌八荒隘。[END]
[Q]八景勝概 龍門飛瀑[A]飛雪濺𥓂砑，流雲當面起。邂逅綠毛仙，臨流同洗髓。[END]
[Q]雜詠十首  其一[A]反哺烏曰慈，食母梟名惡。如烏莫如梟，人心當自覺。[END]
[Q]雜詠十首  其二[A]馬舞睨祿山，猴朝識朱溫。人豈不若獸，變故輒負恩。[END]
[Q]雜詠十首  其三[A]鵾鵬奮雲霄，尺鷃棲野草。物各適其天，夫豈論大小。[END]
[Q]雜詠十首  其四[A]蜂房開戶牖，蟻穴有官守。究竟物皆然，夢幻君知否。[END]
[Q]雜詠十首  其五[A]小哉蠻觸戰，鄙甚蛙黽怒。達人能大觀，本以和平故。[END]
[Q]雜詠十首  其六[A]瑞世鳳鳴陽，司晨雞鳴丑。呶呶取人憎，亂蟬合緘口。[END]
[Q]雜詠十首  其七[A]蠶繭每利人，蛛網偏害物。利害夐不同，其間僅絲忽。[END]
[Q]雜詠十首  其八[A]猿啼不窺窗，牛馴常露地。伏虎與降龍，此理元無二。[END]
[Q]雜詠十首  其九[A]解牛中肯綮，相馬外驪黄。從知得三昧，意到形自忘。[END]
[Q]雜詠十首  其一○[A]蟻封罅隙地，蛙井咫尺天。那能致廣大，此道誰爲傳。[END]
[Q]對菊四首  其一[A]天風吹古秋，獨立殿寒馥。我父昔愛之，終身不忘菊。[END]
[Q]對菊四首  其二[A]受命太極前，立身晚秋後。一朝揚清香，名動天下口。[END]
[Q]對菊四首  其三[A]日月雖云逝，山中秋自香。平生抱正色，誰怕夜來霜。[END]
[Q]對菊四首  其四[A]三逕今非昔，多愁老此身。誰知陶靖節，只是晉朝人。[END]
[Q]偶成[A]郡國殘民少，君王何日歸。不知秋後雁，猶得向南飛。[END]
[Q]題劉原父書南華秋水篇[A]不識劉公字，今方覩一斑。筆兼歐蔡體，品在上中間。[END]
[Q]擬陶[A]茅簷入幽徑，風雨聊可棲。喜無車馬喧，而有耒耜隨。[END]
[Q]詠雲[A]石何有於雲，雲乃生於石。拂石訊雲蹤，苔深無處覓。[END]
[Q]桐廬暑夜[A]中流有行舟，似亦得清致。只恐乘舟人，未識月中意。[END]
[Q]侍應平坡侍郎郊行口占二首  其一[A]春霖卷流芳，霽旭浮遠野。白首貞元人，相期古松下。[END]
[Q]侍應平坡侍郎郊行口占二首  其二[A]試耕黄犢健，入社白鷗真。柳外呼舟去，水風吹葛巾。[END]
[Q]泛宮亭湖[A]迴乘一派水，舉帆逐分風。孤石蒼波裏，岸山苦霧中。[END]
[Q]題壁[A]猛風拔大樹，其樹根已露。上有寄生草，青青猶未寤。[END]
[Q]詩一首[A]八峰春到了，雙澗雨晴初。小室鈎簾坐，人間無畫圖。[END]
[Q]寄外[A]淚濕香羅帕，臨風不肯乾。欲憑西去雁，寄與薄情看。[END]
[Q]題沈烏盆尸股[A]洪州沈烏盆，塑佛捨三尊。一朝饑凍死，衣不庇其臀。[END]
[Q]題延福寺[A]倚檻寒松偃，連雲一徑橫。就中圖不得，窗戶入江聲。[END]
[Q]題常山店壁[A]迢遞投前店，颼飀守破窗。一燈明復暗，顧影不成雙。[END]
[Q]登華頂峰[A]偶因華頂宿，擡手摘星辰。不敢高聲語，恐驚天上人。[END]
[Q]句[A]中原戎馬場，故國虎狼窟。言歸成默傷，念之中心慄。[END]
[Q]端硯[A]巖石凝清粹，端然絕世珍。聲清輕楚玉，色潤勝燕珉。[END]
[Q]魚籪[A]芒葦織簾箔，橫當湖水秋。寄言魚與蟹，機穽在中流。[END]
[Q]潤州[A]帆檣共天遠，樓觀與雲平。山閲三分國，江橫十萬兵。[END]
[Q]北固樓[A]北固橫江盡，東南第一州。六朝都在望，回首倦登樓。[END]
[Q]花山魏公園[A]當年花草徑，滿目舊林亭。無復東山妓，空門苔蘚青。[END]
[Q]萬歲樓[A]萬歲名虛得，興亡已屢移。樓頭秋夜月，當只似當時。[END]
[Q]齊山  其一[A]齊山壓清溪，蒼崖浸老碧。山半古招提，高堂敞虛寂。[END]
[Q]齊山  其二[A]携壺上翠微，雅致何今昔。誰知一笑間，俯仰成陳迹。[END]
[Q]池州[A]嶂沒千重霧，江涵萬里天。湘潭送波浪，吳楚會風烟。[END]
[Q]石門山[A]茲山甲天下，葱翠自開闢。石磴緣空青，新營眩金碧。[END]
[Q]寄靖安令[A]嵯峨幽谷山，寂寞彭澤令。絕境空自奇，高標岌相映。[END]
[Q]題靖節祠堂[A]地僻柴桑古，人亡松菊存。不如彭澤吏，歸去有田園。[END]
[Q]游都梁  其一[A]暮烟迷海戍，遠水接淮天。拍塞凭欄恨，神京在北邊。[END]
[Q]游都梁  其二[A]纔入都梁郡，愁登第一山。不堪高處望，未得故疆還。[END]
[Q]合肥懷古三首  其一[A]合肥一都會，世號征戰地。我來值明時，不識兵革事。[END]
[Q]合肥懷古三首  其二[A]曹公教弩臺，今爲比丘寺。東門小河橋，曾飛吳主騎。[END]
[Q]句[A]巍巍顔魯公，筆正心亦正。凜凜元道州，高節抱幽貞。[END]
[Q]章華臺碑[A]故國興亡數，勤民土木嘉。廢臺稱是楚，辨物愧非華。[END]
[Q]登岳陽樓[A]轉地傾荆水，連天漲洞庭。勢疑吞郡邑，怒欲闢雷霆。[END]
[Q]句[A]倏忽經狼尾，回旋過虎頭。相看逢白狗，猶自見黄牛。[END]
[Q]湯家市[A]下馬湯家市，前村數里賒。敗籬瓜少蔓，簇舍荳先花。[END]
[Q]環翠堂[A]羣山關設險，高屋照多陰。晴嵐度丘壑，疏翠上衣襟。[END]
[Q]環碧堂[A]方塘納霽景，一碧共晴寒。微波坐來息，人意亦平寬。[END]
[Q]襄陽懷古[A]孔明高卧處，龐統舊居時。遇主龍方起，逢辰驥莫追。[END]
[Q]過檀溪[A]鳥泊隨陽雁，魚藏縮項鯿。停杯問山簡，何似習池邊。[END]
[Q]九日懷襄陽[A]峴山不可見，風景令人愁。宜城多美酒，歸與葛强遊。[END]
[Q]滴浮泉[A]雲液落山腹，脈與崑崙通。云何山中叟，八十顔桃紅。[END]
[Q]巴川[A]二載巴川縣，誰知是與非。還鄉何所有，載得一清歸。[END]
[Q]小桃源[A]綽約去朝真，仙源萬木春。要知竊桃客，定是會稽人。[END]
[Q]鹽泉[A]一泉流白玉，萬里走黄金。人事有因革，寶源無古今。[END]
[Q]昌溪水[A]險絕昌溪水，如何亦問津。命分毫髮地，利役古今人。[END]
[Q]洋州思鄉[A]家依楚水岸，身寄洋州館。望月獨相思，塵襟淚痕滿。[END]
[Q]劍門關[A]鑿開千里地，通得一隅天。疊嶂連三峽，重門扼兩川。[END]
[Q]題所寓壁[A]鹿羣上遥岑，雲影抵蒼壁。無客來敲門，倚松讀周易。[END]
[Q]古意[A]共綰同心結，那知有別離。對人爭忍說，不敢畫蛾眉。[END]
[Q]有感[A]滴水添壺箭，跳丸疊崦嵫。只誇顔似玉，不覺鬢成絲。[END]
[Q]初夏[A]時節催農圃，園林花事空。柳蒼無故態，苗長有新功。[END]
[Q]漁舍感秋[A]小築瞰清流，人閒境更幽。蒹葭寒带水，蟋蟀靜吟秋。[END]
[Q]繭菴回[A]歸路俯清川，呼奴自刺船。戲魚翻晚照，宿鳥入寒煙。[END]
[Q]秋園[A]商氣入山園，園花取次妍。蓼叢迎露重，菊本望秋圓。[END]
[Q]赴飲席家人供新衣[A]勸我著新衣，深辭老不宜。如今百事懶，不比舞雩時。[END]
[Q]報國如乖願歸耕寧買田此歐陽公酬杜正獻告老後詩也前輩名公亦有買田詩句蓋寓歸耕意爾豈真若今士夫爲多田翁耶[A]出仕雖無補，歸耕寧買田。聊將報明主，庶不媿前賢。[END]
[Q]賞海棠[A]海棠初破萼，紅豔欲無春。小插依霜鬢，花應恕老人。[END]
[Q]諭亡子[A]死固汝可憐，生亦我所愛。生死兩相繆，吾將解其會。[END]
[Q]甲辰歲進詩一編孝宗許其清新翌旦宣諭宰執召試再賦一首[A]午漏奏新詩，昕朝召節飛。若非梁武帝，誰識謝玄暉。[END]
[Q]風色[A]風色作吳霜，山中草木黄。冷烟籠碧瓦，露葉徧寒塘。[END]
[Q]月[A]萬古長空月，虧盈不計年。魄生蟾共沒，光滿蛤同圓。[END]
[Q]春物[A]一春天富貴，萬象物光華。遥想西湖上，風流賣酒家。[END]
[Q]閒退自適[A]老退保餘生，不愧身與口。大似劉真長，東山亦何有。[END]
[Q]對酒[A]老態日日增，歡意時時改。唯有對壺觴，依然此心在。[END]
[Q]春事[A]春事動勾芒，閒行嗅嫩芳。人無前日興，花有舊時香。[END]
[Q]梅山[A]欲識梅山境，回環列萬峯。朱門依綠水，粉堵出青松。[END]
[Q]足弱[A]足弱老態增，顛仆人共駭。無趾真吾師，天刑烏可解。[END]
[Q]壓酒[A]酒到劉伶墳，斯人已枯槁。不如營糟丘，吾將此中老。[END]
[Q]如山堂二首  其一[A]飯餘行挾冊，醉後卧看山。舉世皆忙者，無人伴我閒。[END]
[Q]老伴[A]老人須老伴，舊事可重論。今古不同調，後生難與言。[END]
[Q]足弱二首  其二[A]脚力雖云弱，心靈尚宛然。休輕刖孫臏，猶解殺龐涓。[END]
[Q]竹翠[A]竹翠凉虛寢，爐薰養道情。日長無一事，燕坐有餘清。[END]
[Q]中夏[A]正此恢台夏，園池綠蔭交。高荷擎羽蓋，新笋出旗梢。[END]
[Q]山中[A]不到山中久，山寒景益奇。凍泉零雪谷，墜葉弄風絲。[END]
[Q]驟寒擁爐[A]雪霰曉漫漫，天公剩作寒。林梢棲白鳳，爐焰舞紅鸞。[END]
[Q]把酒[A]淺把涓涓酒，風流杜少陵。是中有真趣，全勝醉瞢騰。[END]
[Q]竹杖[A]竹杖點湘斑，長隨掌握間。老來方得力，伴我一生閒。[END]
[Q]不寐[A]老人夜不瞑，宿鳥未安棲。送睡憑盃酒，思晨聽曉雞。[END]
[Q]偶題[A]自是繩樞子，夤緣登宦途。閒情入魚鳥，歲晚卧江湖。[END]
[Q]沈約[A]懷情既不盡，謚隠亦何疑。截舌帝其怒，在天靈可欺。[END]
[Q]夜永[A]夜永醉還醒，隣雞已有聲。衾寒霜令急，木落睡魂清。[END]
[Q]吟詩  其二[A]四始詩之至，源流治世音。後來無鄭衛，蛙蚓謾呻吟。[END]
[Q]報恩[A]報恩須烈士，拂意是忠臣。君看傾邪輩，哨哨似婦人。[END]
[Q]臘殘[A]臘殘梅破靨，春近柳含滋。指日驩娛地，東風浩蕩時。[END]
[Q]村翁[A]茅茨西日暖，翁媼自相依。不識鴛鴦意，雙雙作伴飛。[END]
[Q]夜半[A]夜半霜鋪瓦，渾如水潑衾。爐紅朝易起，衣重老難任。[END]
[Q]芡實[A]芡實徧芳塘，明珠截錦囊。風流熏麝氣，包裹借荷香。[END]
[Q]里中驅儺[A]大儺存古禮，彩髮映雕冠。如今身老大，不似小時看。[END]
[Q]歸括蒼如山堂挈家出宅  其一[A]今日如山堂，携家如逆旅。爲誰十日留，南山看煙雨。[END]
[Q]歸括蒼如山堂挈家出宅  其二[A]且唱還鄉曲，初非衣錦衣。不須華表望，丁令此時歸。[END]
[Q]歸鄉二首  其一[A]憶昔東坡老，曾吟陌上花。我今歸故里，卉木正光華。[END]
[Q]感興[A]八秩歸鄉井，交遊一二存。固知年及耄，似覺老而尊。[END]
[Q]苦熱[A]老人氣血少，日夜遭煎煮。點檢槁形骸，能禁幾寒暑。[END]
[Q]月俸至[A]祿厚君恩重，才踈德性迂。入門隨手散，不作守錢愚。[END]
[Q]嘉泰壬戌歸省墳墓感仲叔舊所惠詩及延慶堂夢二首  其一[A]吾叔非凡士，從來眼目長。相期在今日，此意最難忘。[END]
[Q]嘉泰壬戌歸省墳墓感仲叔舊所惠詩及延慶堂夢二首  其二[A]延慶堂中夢，人言積善家。翠娥環繞句，今日定如何。[END]
[Q]魚燕[A]拍岸魚遺子，排簷燕引雛。有生俱有欲，情愛豈其無。[END]
[Q]秋夜月[A]新月秀彎彎，高懸碧落間。何當依玉戶，瀟灑看江山。[END]
[Q]偶作[A]酒力欺人老，花容笑客衰。自憐花與酒，終是不相宜。[END]
[Q]雲岑[A]雲岑抱秋陰，水木起夜色。原野漸蕭條，田禾捲阡陌。[END]
[Q]除夜書門牌[A]君恩華老境，慶事接新春。門戶嚴呵禁，神應護吉人。[END]
[Q]洗竹[A]脩篁君子性，枝蔓謾相妨。一自刪除後，侁侁弟子行。[END]
[Q]六十遇明主[A]六十遇明主，家空無一廛。百年今共盡，五福晚兼全。[END]
[Q]水村[A]一水瀉寒玉，數峰羅翠屏。漁樵自來往，不悟落丹青。[END]
[Q]盤齋[A]退之送李愿，歸歟兩山間。而今乃有此，坐能悅吾顔。[END]
[Q]題琴堂[A]堂下肅且清，琴聲淡而古。學道則愛人，豈獨聞其語。[END]
[Q]題莞爾堂[A]人心深百川，世路險九折。牛刀豈非宜，能巧不如拙。[END]
[Q]丈人觀[A]甯君始學道，敢據五嶽尊。及爲帝東在，便與天長存。[END]
[Q]梅花[A]桃李艷陽態，笑我不入時。松竹貧賤交，却是同襟期。[END]
[Q]泛瑞安江風濤貼然[A]俯仰兩青空，舟行明鏡中。蓬萊定不遠，正要一颿風。[END]
[Q]先主廟次唐貞元中張儼詩韵三首  其一[A]猾賊挾至尊，天命矜在已。豈知高帝業，煌煌漢中起。[END]
[Q]先主廟次唐貞元中張儼詩韵三首  其二[A]吳蜀本脣齒，悲哉乃連兵。盡銳下三峽，誰使復兩京。[END]
[Q]先主廟次唐貞元中張儼詩韵三首  其三[A]洛陽化爲灰，棘生銅駞陌。討賊志不成，父老泣陵柏。[END]
[Q]題立雪圖[A]堂下心如鐵，菴中語似雷。有人參此語，三箇一坑埋。[END]
[Q]小澗[A]石礙珠旒濺，灘平霧縠鋪。小童能好事，繫馬斸菖蒲。[END]
[Q]水月菴謁現老不值[A]有客叩巖扃，無人管送迎。片雲閒出岫，水月自空明。[END]
[Q]雙燕[A]底處飛雙燕，銜泥上藥欄。莫教驚得去，留取隔簾看。[END]
[Q]高樓曲[A]歲暮天涯客，黄昏蝙蝠飛。高樓人不到，小雨怯單衣。[END]
[Q]湘江怨[A]蘋芷迷煙路，蓮舟忘却歸。夜寒江水黑，風雨夢如飛。[END]
[Q]衡陽道中二絕  其一[A]桑下蕪菁晚，高花出短籬。茅簷少春事，惟記浴蠶時。[END]
[Q]衡陽道中二絕  其二[A]黑羖鑽籬破，花豬突戶開。空山竹瓦屋，猶有燕飛來。[END]
[Q]七里店口占[A]分手暮江寒，徘徊立馬看。尋常相見易，倍覺別離難。[END]
[Q]泊長沙楚秀亭  其一[A]雨從湘西來，波動南楚門。不知春漲高，但怪江水渾。[END]
[Q]泊長沙楚秀亭  其二[A]舟行風打頭，陸行泥沒鞍。且登裴公臺，半日心眼寬。[END]
[Q]何同年書院[A]竹色侵晚帙，泉聲潄嵌根。試通丹竈路，應到老人村。[END]
[Q]寒宵歎[A]可憐明月光，委曲照空牀。自是元無夢，更悲今夜長。[END]
[Q]春晚樓上[A]楊華吹復盡，春色但茫茫。獨立西樓上，持情向夕陽。[END]
[Q]和王文舉別館初夏[A]薰風酣綠樹，午日思黄鸝。的的羅窗夢，西鄰可得知。[END]
[Q]和陳傳道秋日十詠 秋雨[A]近砌擲鳴籤，長簷懸素綆。溼翅暝鴉歸，高梧落寒井。[END]
[Q]和陳傳道秋日十詠 秋晴[A]歸雲去悠悠，長風來獵獵。簷角兩長楸，斜陽曬黄葉。[END]
[Q]和陳傳道秋日十詠 秋夜[A]病骨倦空林，曳杖閑庭步。暗燭與寒蟲，迢迢思風露。[END]
[Q]和陳傳道秋日十詠 秋曉[A]未捲半簾霜，猶疑在庭月。倚樹汲清泉，疏風獵華髮。[END]
[Q]和陳傳道秋日十詠 秋月[A]霜空出華月，樽酒聊相對。別夜復嬋娟，故人千里外。[END]
[Q]和陳傳道秋日十詠 秋風[A]紛紛脫柯葉，衮衮斷根蓬。不待吹揚力，隨風亦自東。[END]
[Q]和陳傳道秋日十詠 秋望[A]宿雨塵霾靜，寒原黍稷空。臨風聊放目，不爲送飛鴻。[END]
[Q]和陳傳道秋日十詠 秋興[A]擬從康樂公，雙躡登山屐。晴夜宿天台，披雲看初日。[END]
[Q]和陳傳道秋日十詠 秋燕[A]梅梁巢已空，去此復何從。勿憚歸飛遠，冰霜不爾容。[END]
[Q]和陳傳道秋日十詠 秋蠅[A]不復怒飛聲，朝雞得擅鳴。婆娑猶有地，媚竈畢餘生。[END]
[Q]和同行潘生悒悒悠悠二首  其一[A]悒悒復悒悒，愁眠成夢泣。薄暮落花天，高樓面風立。[END]
[Q]和同行潘生悒悒悠悠二首  其二[A]悠悠復悠悠，淚寄東風流。所思悵何許，西北齊雲樓。[END]
[Q]長安在何許二首  其一[A]長安在何許，疑是青天上。矯首遡西風，溪雲斷人望。[END]
[Q]長安在何許二首  其二[A]長安在何許，疑在白日下。徘徊天一隅，華月生新夜。[END]
[Q]懷寄清凉和上人二首  其一[A]不見江南客，願聽江南鐘。傾耳度遥夜，天寒多北風。[END]
[Q]懷寄清凉和上人二首  其二[A]試問江南客，何時肯度杯。多情是湖水，每日石頭來。[END]
[Q]梅華寄清凉和上人[A]石頭城上客，領取一枝梅。何事春消息，今從江北來。[END]
[Q]送僧法印智因西上[A]千里長淮北，東風破雪寒。此行休問路，驀直到長安。[END]
[Q]懷寄彭城朋好十首 寇三[A]元弼今安健，音塵久闊疏。早年傾蓋意，白首復何如。[END]
[Q]懷寄彭城朋好十首 張大[A]努力張謀父，躬耕老白雲。無年儉足用，此外奈何君。[END]
[Q]懷寄彭城朋好十首 劉四[A]子仲安貧者，毗陵久罷歸。秋風一相憶，頼有燕西飛。[END]
[Q]懷寄彭城朋好十首 張十七[A]好在張居士，雲龍寄夢頻。西齋見風月，連榻復何人。[END]
[Q]懷寄彭城朋好十首 董大[A]希遠來彭澤，聊爲三逕資。拂衣歸底處，命駕定何時。[END]
[Q]懷寄彭城朋好十首 陳二[A]遠寄陳傳道，窮秋亦罷官。還驅款段馬，吟雪向長安。[END]
[Q]懷寄彭城朋好十首 王十三[A]不見會之久，每思詩酒豪。扁舟由甬上，乘興可須招。[END]
[Q]懷寄彭城朋好十首 王七[A]子敏超龍級，得官何處州。它時趨洛下，獨與士龍遊。[END]
[Q]懷寄彭城朋好十首 寇十一[A]寇叔情何厚，郵筒數得書。前春應上冢，能訪酒家無。[END]
[Q]懷寄彭城朋好十首 王三[A]試吏王文舉，俄纏風樹哀。明年道濉上，爲爾一徘徊。[END]
[Q]和錢德循古意二首  其一[A]駕犁豈知耕，布穀不入田。大農坐官府，百吏飽窮年。[END]
[Q]和錢德循古意二首  其二[A]維漢南有箕，垂象列三辰。長司簸揚職，糠秕居前塵。[END]
[Q]送王西樞出鎮鄭圃八首  其一[A]千載君臣會，將圖不世功。卷收天下福，偏厚右扶風。[END]
[Q]送王西樞出鎮鄭圃八首  其二[A]帷幄參神算，邊塵萬里清。西藩聊偃息，猶是一長城。[END]
[Q]送王西樞出鎮鄭圃八首  其三[A]公論由來重，高懷此去輕。吾非厚知己，感歎此蒼生。[END]
[Q]送王西樞出鎮鄭圃八首  其四[A]新書許從事，狡穴盪應空。寄語征西將，無矜獵犬功。[END]
[Q]送王西樞出鎮鄭圃八首  其五[A]前日神州尹，聲華掩趙張。春風長有待，難樹是甘棠。[END]
[Q]送王西樞出鎮鄭圃八首  其六[A]來暖西樞席，斯民頼已多。前春鳳池水，四海漲恩波。[END]
[Q]送王西樞出鎮鄭圃八首  其七[A]門闌曳裾客，皆自許人豪。今日宸廷下，誰知北郭騷。[END]
[Q]送王西樞出鎮鄭圃八首  其八[A]衮繡行將復，沙堤百里東。病夫雖老矣，猶解賦豳風。[END]
[Q]題海陵寓舍二首  其一[A]池上千條柳，依依解占春。自憐衰颯鬢，不與物爭新。[END]
[Q]題海陵寓舍二首  其二[A]池上雪初消，春鴉已占巢。自憐流寓迹，無地可誅茅。[END]
[Q]追和亡友杜仲觀古黄生曲三首  其一[A]朝爲去山雲，暮爲還山雨。誰謂物無情，歡期不知許。[END]
[Q]追和亡友杜仲觀古黄生曲三首  其二[A]歡歸夜何其，月照臨門別。後夜待歡來，開門但明月。[END]
[Q]追和亡友杜仲觀古黄生曲三首  其三[A]要知兩儂心，等是它山石。此誠不可轉，彼情無自入。[END]
[Q]京居感興五首  其一[A]壯圖可復道，罄折營五斗。負郭二頃田，何時落吾手。[END]
[Q]京居感興五首  其二[A]平生感激心，炯炯徒自許。塵埃五十絃，難爲齊人拊。[END]
[Q]京居感興五首  其三[A]稠人致高位，一二難遽數。驃騎彼將軍，未應賢第五。[END]
[Q]京居感興五首  其四[A]擾擾塵籠下，容身亦自賢。橫屍道邊子，共笑直如弦。[END]
[Q]京居感興五首  其五[A]長言與短調，誰謂高游藝。謾賦芳草篇，長安居不易。[END]
[Q]和邠老郎官湖懷古五首  其一[A]郎官老辭筆，得爾壽春碑。姦賊餘靈在，斯文是戮屍。[END]
[Q]和邠老郎官湖懷古五首  其二[A]白也遭時網，臨年放夜郎。何妨去物遠，當道橫豺狼。[END]
[Q]和邠老郎官湖懷古五首  其三[A]昔人泯黄壤，陳迹變滄波。劫火洞然壞，無如嘉句何。[END]
[Q]和邠老郎官湖懷古五首  其四[A]杜守王明府，吾知夫不凡。解持餘酒胾，一飫逐臣饞。[END]
[Q]和邠老郎官湖懷古五首  其五[A]岑輔何爲者，當年唱不應。名隨詩石在，附驥兩青蠅。[END]
[Q]江夏八詠 磨劍池[A]祖龍礪長劍，昔道此南巡。徒挾雄鋩利，湘川奈水神。[END]
[Q]江夏八詠 靈竹寺[A]孟公泣竹地，今是布金園。不保五畝宅，非無百代孫。[END]
[Q]江夏八詠 祖貫墓銘[A]高岸已爲谷，斯人如蛻蟬。固應留寶刻，信示當家仙。[END]
[Q]江夏八詠 舒元輿榜[A]□□□□□，□□□□□。□□□□□，□□□□□。[END]
[Q]江夏八詠 奇章亭[A]亭揭奇章榜，斯民孰去思。多慙羊叔子，涕泗峴山碑。[END]
[Q]江夏八詠 趙佗石[A]南津趙佗石，云是昔人舟。長懷精衛志，不礙長江流。[END]
[Q]江夏八詠 石鏡亭[A]西戍夕陽晴，東城石鏡明。有山名八字，供作兩眉橫。[END]
[Q]江夏八詠 龍穴渡[A]應龍昔此去，雷雨助騰伸。舊穴潛鮫蜃，風波橫要津。[END]
[Q]變竹枝詞九首  其一[A]莫把雕檀楫，江清如可涉。但聞歌竹枝，不見迎桃葉。[END]
[Q]變竹枝詞九首  其二[A]隔岸東西州，清川拍岸流。但聞竹枝曲，不見青翰舟。[END]
[Q]變竹枝詞九首  其三[A]露溼雲羅碧，月澄江練白。但聞竹枝歌，不見騎鯨客。[END]
[Q]變竹枝詞九首  其四[A]北渚芙蓉開，褰裳擬屬媒。但聞竹枝曲，不見莫愁來。[END]
[Q]變竹枝詞九首  其五[A]西戍長回首，高城當夏口。但聞竹枝歌，不見行吟叟。[END]
[Q]變竹枝詞九首  其六[A]南浦下魚筒，孤篷信晚風。但聞竹枝曲，不見滄浪翁。[END]
[Q]變竹枝詞九首  其七[A]勝概今猶昨，層樓栖燕雀。但聞歌竹枝，不見乘黄鶴。[END]
[Q]變竹枝詞九首  其八[A]危構壓江東，江山形勝雄。但聞竹枝曲，不見胡牀公。[END]
[Q]變竹枝詞九首  其九[A]蒹葭被洲渚，鳬鶩方容與。但聞歌竹枝，不見題鸚鵡。[END]
[Q]題白雲軒[A]不作從龍意，無心謾出山。可憐一片雪，長伴主人閑。[END]
[Q]書詩話後[A]坐井而觀天，遂亦作天論。客問天方圓，低頭慙客問。[END]
[Q]江湖堂[A]莫愛西湖好，涓涓去不迴。無情是江水，猶解及時來。[END]
[Q]眠雲齋[A]已是登臨晚，長須愛惜春。終當捐世事，來作卧雲人。[END]
[Q]和豫章公黄梅二首  其一[A]寒裏一枝春，白間千點黄。道人不好色，行處若爲香。[END]
[Q]和豫章公黄梅二首  其二[A]色輕花更艷，體弱香自永。玉質金作裳，山明風弄影。[END]
[Q]黄梅五首  其一[A]異色深宜晚，生香故觸人。不施千點白，別作一家春。[END]
[Q]黄梅五首  其二[A]舊鬢千絲白，新梅百葉黄。留花如有待，迷國更須香。[END]
[Q]黄梅五首  其三[A]冉冉梢頭綠，婷婷花下人。欲傳千里信，暗折一枝春。[END]
[Q]黄梅五首  其四[A]黄裏含真意，春容带薄寒。欲知誰稱面，徧插一枝看。[END]
[Q]黄梅五首  其五[A]花裏重重葉，釵頭點點黄。祇應報春信，故作著人香。[END]
[Q]巨野二首  其一[A]紅落芙蕖晚，青深蒲稗秋。平湖無過鳥，鳴鼓有行舟。[END]
[Q]巨野二首  其二[A]蒲港侵衣綠，蓮塘亂眼紅。將身供世事，結纜待回風。[END]
[Q]絕句[A]斫水水可斷，續弦弦可完。如何鄭公客，不作百年看。[END]
[Q]次韵少游春江秋野圖二首  其一[A]翰墨功名裏，江山富貴人。倏看雙鳥下，已負百年身。[END]
[Q]次韵少游春江秋野圖二首  其二[A]江清風偃木，霜落雁橫空。若箇丹青裏，猶須著此翁。[END]
[Q]擬李義山柳枝詞五首  其一[A]江青沙日暖，雄鴨雌鴛鴦。相看不相識，花晚褪紅香。[END]
[Q]擬李義山柳枝詞五首  其二[A]嫋嫋東門柳，重重小苑花。爲誰須落子，著意莫藏鴉。[END]
[Q]擬李義山柳枝詞五首  其三[A]雨葉不自持，風花故入衣。飛花已無定，忍著惡風吹。[END]
[Q]擬李義山柳枝詞五首  其四[A]伏雌將阿鶩，水陸不相直。鴨鴨橫波去，嗝嗝呼不得。[END]
[Q]擬李義山柳枝詞五首  其五[A]莫解丁香結，從教長苦辛。却因千種恨，別作一家春。[END]
[Q]北渚[A]南蕩不可度，北渚風浪生。向來狐兔迹，已復蛟鼉鳴。[END]
[Q]萱草[A]喚作忘憂草，相看萬事休。若教花有語，却解使人愁。[END]
[Q]夜句三首  其一[A]過雨作秋清，歸雲放月明。入簾搖竹影，塞耳落洪聲。[END]
[Q]夜句三首  其二[A]老樹仍孤秀，秋蟾只獨明。何須夜來雨，却聽枕前聲。[END]
[Q]夜句三首  其三[A]短短長長柳，三三五五星。斷雲當極目，不盡遠峰青。[END]
[Q]雙櫻[A]並蔕隨宜好，連心著意紅。只堪驚老眼，持此與誰同。[END]
[Q]雁二首  其一[A]來往違寒暑，飛鳴在稻粱。未知溟海大，不肯過衡陽。[END]
[Q]雁二首  其二[A]截水無留影，哀空有斷羣。翅開先作字，行斷不成文。[END]
[Q]偈五十三首  其五二[A]古佛有通津，當陽亙古今。懸崖能撒手，一語直千金。[END]
[Q]爲佛眼下火[A]如來涅槃日，娑羅雙樹間。放出三昧火，闍維金色身。[END]
[Q]偈三首  其二[A]本來無形段，那復有唇觜。特地廣稱揚，替他說道理。[END]
[Q]宿皇恐灘[A]倦客逢長至，扁舟泊遠灘。居常諳寂寞，童稚笑相歡。[END]
[Q]浮雲樓[A]安州水西寺，李白舊題詩。今古已堪嘆，風烟獨昔時。[END]
[Q]題藏春谷壁[A]林外鳥聲歡，江南尚小寒。回頭又春色，早晚谷中看。[END]
[Q]排悶[A]凍雨漲中庭，微風淪止水。泛泛藕花飄，眇眇僊茅靡。[END]
[Q]跋徐白魚蝦[A]江湖各相忘，魚蝦同一波。誰能寫此妙，徐白名不磨。[END]
[Q]漫興[A]莫愁愁不至，排悶悶還來。誰會登臨意，東風莫見猜。[END]
[Q]歸自潘氏園途中遇雨有感[A]漸愧日暉暉，依人好鳥飛。歸來湖上路，小雨却霑衣。[END]
[Q]戲效吳語[A]風絮鵝毛亂，春疇鮮血肥。惱儂故鄉夢，鳥勸不如歸。[END]
[Q]戲贈彈箏小妓[A]小鬟彈啄木，寫出林間曲。空聞剝啄聲，虛堂耿華燭。[END]
[Q]偶詠[A]黄鳥餘秋聲，紅菊作秋艷。一室得自娛，四時本無念。[END]
[Q]題胡潜風雨山水圖[A]胡生好山水，烟雨山更好。鴻雁書遠空，馬牛風塞草。[END]
[Q]廬山[A]山瀑兩道瀉，木葉四時春。日暝不知去，魚鳥會留人。[END]
[Q]西山[A]雲中聽雞犬，不見有人家。野水侵官道，山雲惹客衣。[END]
[Q]雲溪院[A]水竹依山在，烟霞並舍分。秋添中夜雨，冷浸一溪雲。[END]
[Q]薦福院[A]曲徑因山轉，精廬到地成。樓從雲表出，人在日邊行。[END]
[Q]與吳迪吉劉夷季饒次守同集酒酣題壁先歸[A]再爲城南遊，百花已狂飛。更堪逢惡客，騎馬風中歸。[END]
[Q]悠然齋[A]可到羲皇上，不離方丈間。初無盈把菊，盡日對南山。[END]
[Q]田家謠[A]父耕原上田，子斸山下荒。六月一禾生，官家一開倉。[END]
[Q]道士[A]頭戴鹿胎皮，身披鶴氅衣。月寒丹井立，霜白醮壇歸。[END]
[Q]夢中作[A]山色濃如滴，湖光平如席。風月不相識，相逢便相得。[END]
[Q]乾峰十方薄伽梵[A]須彌頭倒卓，碧海起清風。東弗已摇落，西瞿花正紅。[END]
[Q]即心即佛[A]風勁葉頻落，山高日易沈。坐中人不見，窗外白雲深。[END]
[Q]僧問四料揀因而頌之  其一[A]奪人不奪境，山河光炯炯。若謂露全身，重添眼中眚。[END]
[Q]僧問四料揀因而頌之  其二[A]奪境不奪人，虛空問四鄰。從來無眹兆，何事起埃塵。[END]
[Q]僧問四料揀因而頌之  其三[A]人境兩俱奪，倒轉舌頭說。四句若爲分，曇花生枯枿。[END]
[Q]僧問四料揀因而頌之  其四[A]人境俱不奪，東西任該抹。七九六十三，相逢阿喇喇。[END]
[Q]總頌[A]人境奪不奪，千手未拈掇。捧出黄金盤，贈君貯明月。[END]
[Q]答問頌五首  其二[A]一棒一條痕，蒺蔾好自吞。仙陀還蹉過，贏得瞎馿存。[END]
[Q]答問頌五首  其三[A]東山水上行，枯骨壯韓情。藤林荒已久，三句若爲明。[END]
[Q]答問頌五首  其四[A]烏鷄頭带雪，偏正沒安排。明月堂前意，悠悠莫亂猜。[END]
[Q]答問頌五首  其五[A]問取修山主，淺淺實甚深。若謂唯心現，玄艘已陸沉。[END]
[Q]迷悟何從[A]恰恰今人用，明明古佛心。寒雲歸碧嶂，幽鳥下青林。[END]
[Q]白珪無玷[A]雲生不翳空，日上難逃影。相逢一笑中，何須重反省。[END]
[Q]小偈四首寄示心然道人聊資體味以進箇中精淳之趣  其一[A]心然法法然，法異心心異。透過然異來，許你箇巴鼻。[END]
[Q]小偈四首寄示心然道人聊資體味以進箇中精淳之趣  其二[A]箇中好巴鼻，言下須瞥地。寂寂要惺惺，當機善游戲。[END]
[Q]小偈四首寄示心然道人聊資體味以進箇中精淳之趣  其三[A]心然法法死，大用始全舉。的的徹生生，互非互相許。[END]
[Q]小偈四首寄示心然道人聊資體味以進箇中精淳之趣  其四[A]非許復何如，法界一蘧廬。於中全諦實，此外盡撩虛。[END]
[Q]山中偶作五首  其一[A]萬化曾無間，真機宛自靈。白雲盤作蓋，青嶂列爲屏。[END]
[Q]山中偶作五首  其二[A]猛虎嘯寒谷，烏鴉噪晚暉。圓通門大啟，何事不同歸。[END]
[Q]山中偶作五首  其三[A]坐石弔孤影，看雲笑此身。蒲團無限意，分付與何人。[END]
[Q]山中偶作五首  其四[A]漸老便幽僻，西來意亦迷。不知師子吼，何似野猿啼。[END]
[Q]山中偶作五首  其五[A]爽快憐清景，遲回出草菴。寒山一傾蓋，明月印寒潭。[END]
[Q]巖畔春將老四首  其一[A]巖畔春將老，香風匝地生。囊藏無底鉢，高卧笑毗城。[END]
[Q]巖畔春將老四首  其二[A]巖畔春將老，殘花自點苔。牛頭峰下客，曾見祖師來。[END]
[Q]巖畔春將老四首  其三[A]巖畔春將老，階前碧草深。瀏陽好風骨，一句有知音。[END]
[Q]巖畔春將老四首  其四[A]巖畔春將老，憨癡興轉多。時時逢野老，共唱哩稜囉。[END]
[Q]偈十九首  其一四[A]空中呈鳥跡，水上露燈毬。要辨渠端的，玉人騎鐵牛。[END]
[Q]偈十九首  其一六[A]孤村黄葉落，深院桂花香。志士惜日短，愁人知夜長。[END]
[Q]偈十九首  其一九[A]昨朝炒炒鬧，今朝鬧炒炒。波斯失白㲲，拾得鐵錢鈔。[END]
[Q]偈二十四首  其五[A]二月桃花紅，三月李花白。要調滿庭芳，須會十八拍。[END]
[Q]用蔡伯世韵作詩寄之兼簡呂居仁兄弟十首  其一[A]蔡侯材棟梁，向來飽霜露。十年林下思，常恐庾塵汙。[END]
[Q]用蔡伯世韵作詩寄之兼簡呂居仁兄弟十首  其二[A]人生落世故，至寶墮深井。儻無自拔計，金玉謾棄屏。[END]
[Q]用蔡伯世韵作詩寄之兼簡呂居仁兄弟十首  其三[A]至理本曠夷，小道皆左僻。信能彈指了，可死不待夕。[END]
[Q]用蔡伯世韵作詩寄之兼簡呂居仁兄弟十首  其四[A]松毛巧婦禽，螺殻寄居蟲。二物自廣大，那知十方空。[END]
[Q]用蔡伯世韵作詩寄之兼簡呂居仁兄弟十首  其五[A]百年固多變，深谷或高岸。要知悟破迷，大似理易亂。[END]
[Q]用蔡伯世韵作詩寄之兼簡呂居仁兄弟十首  其六[A]見彈已求炙，亡羊猶補牢。功成無早暮，事竟等卑高。[END]
[Q]用蔡伯世韵作詩寄之兼簡呂居仁兄弟十首  其七[A]君豈蔡子叔，我非支道林。何當速相就，爲子細徵心。[END]
[Q]用蔡伯世韵作詩寄之兼簡呂居仁兄弟十首  其八[A]沉水博山爐，積灰如雪霜。何如坐三昧，自薰成定香。[END]
[Q]用蔡伯世韵作詩寄之兼簡呂居仁兄弟十首  其九[A]三世如旦暮，四大轉風火。儻能了無生，如觀掌中果。[END]
[Q]用蔡伯世韵作詩寄之兼簡呂居仁兄弟十首  其一○[A]學道十萬衆，得者一二稀。寄聲故曹耦，捨此將安歸。[END]
[Q]憶東園[A]越鳥戀南柯，春來怨別多。冷風如可御，爭奈簡書何。[END]
[Q]橫山[A]此地橫青嶂，當年動紫氛。將軍精爽在，可解勒遺文。[END]
[Q]皇后閤春帖子  其一[A]羲仲司暘谷，塗山佐夏王。六宮師儉德，四海化躬桑。[END]
[Q]皇后閤春帖子  其二[A]中禁千祥集，東方萬象新。綵幡迎喜氣，寶字鏤宜春。[END]
[Q]妃閤春帖子  其一[A]日向陰虬永，春隨綵鳳歸。玉京多燕喜，金殿滿光輝。[END]
[Q]夫人閤春帖子  其一[A]綵樹春芳滿，仙蓂晝景長。早花依玉砌，初溜漾銀塘。[END]
[Q]夫人閤春帖子  其二[A]浴種宜蠶事，修禖盡燕祠。資生迎木正，蕃衍納春祺。[END]
[Q]夫人閤春帖子  其三[A]釀酒渟神水，延年飲露華。八風朝聖日，三境住仙家。[END]
[Q]皇帝閤端午帖子  其一[A]南極注生氣，音官協夏鈞。良辰五日永，景福四時新。[END]
[Q]皇帝閤端午帖子  其二[A]曉霽澄天宇，離明敞帝閽。靈符千福集，神印百邪奔。[END]
[Q]皇帝閤端午帖子  其三[A]剛日逢端始，炎辰屬長嬴。君王仁且聖，慈旨却梟羹。[END]
[Q]皇帝閤端午帖子  其四[A]殿戶還飆入，宮池御水凉。綵舟人競渡，化國日偏長。[END]
[Q]皇帝閤端午帖子  其五[A]四時乘大德，五日敞金扉。陽晷移南陸，天光盛紫微。[END]
[Q]皇帝閤端午帖子  其六[A]商管微陰動，良辰午正端。三光扶聖壽，億載奉皇歡。[END]
[Q]皇后閤端午帖子  其一[A]川館親蠶後，宮房獻繭初。香繒爭點畫，綵縷競垂舒。[END]
[Q]皇后閤端午帖子  其二[A]楝葉迎新侯，菖花發美祥。憂勤宣內則，嘉宴助時陽。[END]
[Q]皇后閤端午帖子  其三[A]靈艾傳芳遠，仙蓂吐葉新。配乾資厚德，介祉集嘉辰。[END]
[Q]皇后閤端午帖子  其四[A]星火朱光熾，繒絲采物華。讙謠宜聖日，王氣協皇家。[END]
[Q]夫人閤端午帖子  其一[A]五絲通遺問，百草鬭輸贏。神印能袪惡，靈符解辟兵。[END]
[Q]夫人閤端午帖子  其二[A]天家饒物采，華節有光輝。明月裁歌扇，輕霞翦舞衣。[END]
[Q]夫人閤端午帖子  其三[A]禁苑年光麗，端辰物象華。天風結桃實，火德盛榴花。[END]
[Q]夫人閤端午帖子  其四[A]蓮葉抽芳際，榴房結子初。長年鬭百草，舊俗祭三閭。[END]
[Q]夫人閤端午帖子  其五[A]廣殿回雕輦，滄池漾綵舟。堯心順時令，不是重嬉遊。[END]
[Q]無弦琴[A]寂寞之淳音，其爲樂至深。應嫌鼓腹者，獨自撫弦琴。[END]
[Q]廩江[A]武夷溪九曲，曲曲可垂鈎。自得溪山樂，何須公與侯。[END]
[Q]坐池上看水偶成五絕句  其一[A]冰解初分竇，波平便泛舟。岸花紅弔影，沙鴨綠昂頭。[END]
[Q]坐池上看水偶成五絕句  其二[A]漾漾通仙穴，潺潺入故城。晚來丘壑思，併爲一渠聲。[END]
[Q]坐池上看水偶成五絕句  其三[A]短綠抽心草，深紅半面花。游魚知底事，跳碎水中霞。[END]
[Q]坐池上看水偶成五絕句  其四[A]已開臨水徑，自作探花人。岸柳何爲者，都盧欲占春。[END]
[Q]坐池上看水偶成五絕句  其五[A]橋脚時依樹，階脣便作河。初無心可洗，誰作洗心歌。[END]
[Q]次韵和吳侍郎錄夢英書[A]何年留妙蹟，真賞日云疏。不遇臨池鑒，誰收壞壁書。[END]
[Q]觀梅[A]三杯暖寒酒，一榻竹亭前。爲愛梅花月，終宵不肯眠。[END]
[Q]史太師入覲賜带以不知官高卑玉带懸金魚爲韵寄呈  其一[A]潤壑千歲資，風聲萬牛吼。春江縠紋面，一笑可忍不。[END]
[Q]史太師入覲賜带以不知官高卑玉带懸金魚爲韵寄呈  其二[A]老不數汲黯，吾寧師子思。黄金復加璧，勿遣虞人知。[END]
[Q]史太師入覲賜带以不知官高卑玉带懸金魚爲韵寄呈  其三[A]人生易與耳，一飯當倚欄。婦蠶子耕耨，辛苦輸縣官。[END]
[Q]史太師入覲賜带以不知官高卑玉带懸金魚爲韵寄呈  其四[A]脩泉汲短綆，太山寄秋毫。赤松未必爾，勇去還渠高。[END]
[Q]史太師入覲賜带以不知官高卑玉带懸金魚爲韵寄呈  其五[A]鴻飛在天末，弓繳不可施。官池稻粱夢，鴨近鴛鴦卑。[END]
[Q]史太師入覲賜带以不知官高卑玉带懸金魚爲韵寄呈  其六[A]西湖舊時波，夜雨改新綠。子規啼到明，飛去雙屬玉。[END]
[Q]史太師入覲賜带以不知官高卑玉带懸金魚爲韵寄呈  其七[A]東家熟黄粱，西家夢飛蓋。起來試捫腹，閲人莫如带。[END]
[Q]史太師入覲賜带以不知官高卑玉带懸金魚爲韵寄呈  其八[A]冠以新故愛，履以弊故捐。錙銖在人手，吾衡亦徒懸。[END]
[Q]史太師入覲賜带以不知官高卑玉带懸金魚爲韵寄呈  其九[A]何年倦霖雨，言田亦公心。一犁不入土，無因致千金。[END]
[Q]史太師入覲賜带以不知官高卑玉带懸金魚爲韵寄呈  其一○[A]彌明晚不遜，不解世俗書。鄰翁十升水，公無察淵魚。[END]
[Q]畫石菖蒲[A]太湖與雁蕩，相去二千里。六月吾几間，風雨一彈指。[END]
[Q]畫石與蘭[A]石怒不近人，國香爾何有。我以道眼觀，無心得相守。[END]
[Q]畫水仙梅山樊[A]生香故觸人，異質偶同調。喚作黄家花，弟兄一語妙。[END]
[Q]玄暉山水[A]孤雲起木末，翠岫插天半。一窗明暗中，乃有此遐觀。[END]
[Q]過分水嶺[A]江南山盡處，兩山如石門。溪流湍激雪，殘日雨猶存。[END]
[Q]回文[A]病卧愁花落，春深怨夜長。鏡明羞短髮，窗凈惜殘香。[END]
[Q]比年士風銳進求薦章者殆如辨獄擠排詆訐無所不至客有勸予干當路者二首  其一[A]見疾多朝士，爭名卒未休。急流須退勇，焉可又隨流。[END]
[Q]比年士風銳進求薦章者殆如辨獄擠排詆訐無所不至客有勸予干當路者二首  其二[A]靜退方真樂，趨時未遽非。不知全道者，進退兩忘機。[END]
[Q]古意[A]荷芰藕生蓮，每憶心中苦。擬掇斷根苗，絲結千千縷。[END]
[Q]侯婦歎三首  其一[A]侯婦匡坐歎，蕩子新賜冊。先自薄恩私，嬪嬙幾巾幗。[END]
[Q]侯婦歎三首  其二[A]莫作侯家婦，鳲鳩理清瑟。幾許白頭人，同心綰同室。[END]
[Q]侯婦歎三首  其三[A]侯婦且勿歎，金玉多滿堂。蛾眉不讓人，當奈薄情郎。[END]
[Q]團扇歌三首  其一[A]田田白團扇，輕綃寫蟬雀。用之却炎暑，生風郎掌握。[END]
[Q]團扇歌三首  其二[A]團扇復團扇，羞郎引遮面。顧景强躊躇，隙月雲端見。[END]
[Q]團扇歌三首  其三[A]團團白紈扇，奉君揮素手。餘凉入長夏，結交貴經久。[END]
[Q]和朱晦菴[A]誰云兩州牧，擇笏望轅門。渠亦髭鬚好，公今德義尊。[END]
[Q]別仲時  其一[A]江山共清煥，魚鳥亦蕭散。歸與三畝園，趁此秋未晚。[END]
[Q]別仲時  其二[A]當年丘壑心，皎皎秋夜月。那知蹭蹬間，秋風彫壯髮。[END]
[Q]別仲時  其三[A]童烏已黄土，其奈太玄何。尚喜熊兒在，能爲田父歌。[END]
[Q]別仲時  其四[A]窗隙風微度，簷頭月半欹。當君感秋日，是我到家時。[END]
[Q]別仲時  其五[A]窮愁好著書，到此已絕筆。十年意外謗，庶可弭萬一。[END]
[Q]公佐索詩次別仲時小詩韻遺之五首  其一[A]蘭焚以其香，樗壽以其散。萬物無不然，愧我知之晚。[END]
[Q]公佐索詩次別仲時小詩韻遺之五首  其二[A]莫競夢中鹿，且視指端月。儻能心地明，萬事一毫髮。[END]
[Q]公佐索詩次別仲時小詩韻遺之五首  其三[A]朱絲徽黄金，問子用此何。從來履霜操，不及懊儂歌。[END]
[Q]公佐索詩次別仲時小詩韻遺之五首  其四[A]今年苦風雨，老屋半傾欹。投足猶無地，君來正此時。[END]
[Q]公佐索詩次別仲時小詩韻遺之五首  其五[A]欲書歸田具，請子試濡筆。先之蠟屐雙，侑以藜杖一。[END]
[Q]戲題枯木[A]老矣木居士，蒼皮今幾圍。輪囷卧澗壑，吾與汝同歸。[END]
[Q]以老驥伏櫪志在千里爲韻作八小詩贈伯永  其一[A]閲人固無多，每爲子傾倒。雖非矍鑠翁，竟是鮮健老。[END]
[Q]以老驥伏櫪志在千里爲韻作八小詩贈伯永  其二[A]收駒汧渭間，誰識此老驥。伏櫪我何傷，著鞭渠可畏。[END]
[Q]以老驥伏櫪志在千里爲韻作八小詩贈伯永  其三[A]抵寒唯粗絺，調饑但晚粟。切勿笑此翁，此翁吾所伏。[END]
[Q]以老驥伏櫪志在千里爲韻作八小詩贈伯永  其四[A]行須置町畦，禪要著槽櫪。覆我千日酒，面君九年壁。[END]
[Q]以老驥伏櫪志在千里爲韻作八小詩贈伯永  其五[A]忽忽把臂間，各不負初志。淵明荷鋤翁，子雲執戟史。[END]
[Q]以老驥伏櫪志在千里爲韻作八小詩贈伯永  其六[A]澂心秋月明，觸事浮雲坏。鳬鶴置勿論，凡楚竟誰在。[END]
[Q]以老驥伏櫪志在千里爲韻作八小詩贈伯永  其七[A]不取禾三百，同箋偈八千。歸歟建德國，吾馬不須鞭。[END]
[Q]以老驥伏櫪志在千里爲韻作八小詩贈伯永  其八[A]人生老戒貪，金隄捍河水。他年渝此約，何面視邑里。[END]
[Q]戲題小庵畫軸三首  其二[A]一落縶維中，永別嘯雲友。秋月耿寒林，時來夢中否。[END]
[Q]戲題小庵畫軸三首  其三[A]當時餓鴟箭，驚皇無復魂。困卧階下草，深愧主人恩。[END]
[Q]金山十詠呈坦叔 奎文閣[A]煌煌百寶函，珠璧爛星月。驚倒西域胡，祥光與天接。[END]
[Q]金山十詠呈坦叔 妙高臺[A]江雲隠簷楹，海月浄窗几。安得德雲來，與渠同徙倚。[END]
[Q]金山十詠呈坦叔 付衣堂[A]大地不解容，四衆俱欲殺。不辨如是心，定難消此衲。[END]
[Q]金山十詠呈坦叔 玉鑑堂[A]微風不動波，瑩可照毛髮。誰解與渠磨，寒空秋夜月。[END]
[Q]金山十詠呈坦叔 頭陀巖[A]餘妖屏蛇虺，老屋化金碧。惜無柳柳州，爲銘巖下石。[END]
[Q]金山十詠呈坦叔 雄跨堂[A]一辱雲漢章，林壑遂增價。便是補陀峰，還須避三舍。[END]
[Q]金山十詠呈坦叔 楞伽室[A]不見碧眼胡，忽忽心未穩。印心須此經，煩君剩傳本。[END]
[Q]金山十詠呈坦叔 吞海亭[A]誰云滄溟深，一吸了無在。試問何樣人，身如椰子大。[END]
[Q]金山十詠呈坦叔 浸月亭[A]寥寥清夜月，現此亭中水。誰能同斯游，歸喚寒山子。[END]
[Q]金山十詠呈坦叔 卷雪亭[A]方驚匹練橫，忽駭羣羊散。縱使踣蒼崖，老禪唯解看。[END]
[Q]燈花[A]造化管不得，要開時便開。洗天風雨夜，春色滿銀臺。[END]
[Q]團扇歌[A]鸞背如花女，出自咸陽宮。不愁無主愛，惟怕見秋風。[END]
[Q]竹夫人二首  其一[A]夫人承主愛，不在鴛鴦幃。庭楓飄一葉，滿眼貯秋悲。[END]
[Q]竹夫人二首  其二[A]洞房暗薰結，誰作雙蝴蝶。夫人獨自夢，清露泣寒月。[END]
[Q]自君之出矣[A]自君之出矣，蛾眉不復掃。寶鑑委埃塵，玉容爲誰好。[END]
[Q]西齋[A]偶得西齋字，向西開此齋。人間詩眼少，天下夕陽佳。[END]
[Q]出城[A]久病欣初愈，長忙愛暫閒。出城因送客，沿路得看山。[END]
[Q]句  其二[A]屈使守鄉國，護保□□□。□□□比屋，燕雀語□□。[END]
[Q]賈節菴冒夏暑越修塗過我苕霅情誼甚厚令聞古式無思大節不可復見而骨肉消息訪問難真相對殆感慨不能爲懷青燈夜語誦少陵夜闌更秉燭相對如夢寐之句意甚惘然其歸也兒曹以此爲韻賦詩道別余亦作焉衰老拙惡姑寫我懷且以卜後期云爾  其一[A]君留劍水潯，我卧弁峰下。十書九不到，思君無日夜。[END]
[Q]賈節菴冒夏暑越修塗過我苕霅情誼甚厚令聞古式無思大節不可復見而骨肉消息訪問難真相對殆感慨不能爲懷青燈夜語誦少陵夜闌更秉燭相對如夢寐之句意甚惘然其歸也兒曹以此爲韻賦詩道別余亦作焉衰老拙惡姑寫我懷且以卜後期云爾  其二[A]一朝忽在眼，喜極生悲酸。老淚如撒菽，淚盡氣亦闌。[END]
[Q]賈節菴冒夏暑越修塗過我苕霅情誼甚厚令聞古式無思大節不可復見而骨肉消息訪問難真相對殆感慨不能爲懷青燈夜語誦少陵夜闌更秉燭相對如夢寐之句意甚惘然其歸也兒曹以此爲韻賦詩道別余亦作焉衰老拙惡姑寫我懷且以卜後期云爾  其三[A]事故不可料，柯爛棋局更。兩家骨肉內，往往隔死生。[END]
[Q]賈節菴冒夏暑越修塗過我苕霅情誼甚厚令聞古式無思大節不可復見而骨肉消息訪問難真相對殆感慨不能爲懷青燈夜語誦少陵夜闌更秉燭相對如夢寐之句意甚惘然其歸也兒曹以此爲韻賦詩道別余亦作焉衰老拙惡姑寫我懷且以卜後期云爾  其四[A]英英君令弟，介烈夙所秉。就死得處所，我意復何恨。[END]
[Q]賈節菴冒夏暑越修塗過我苕霅情誼甚厚令聞古式無思大節不可復見而骨肉消息訪問難真相對殆感慨不能爲懷青燈夜語誦少陵夜闌更秉燭相對如夢寐之句意甚惘然其歸也兒曹以此爲韻賦詩道別余亦作焉衰老拙惡姑寫我懷且以卜後期云爾  其五[A]吾女去二穉，何處吞聲哭。忠孝果何辜，神理諒未燭。[END]
[Q]賈節菴冒夏暑越修塗過我苕霅情誼甚厚令聞古式無思大節不可復見而骨肉消息訪問難真相對殆感慨不能爲懷青燈夜語誦少陵夜闌更秉燭相對如夢寐之句意甚惘然其歸也兒曹以此爲韻賦詩道別余亦作焉衰老拙惡姑寫我懷且以卜後期云爾  其六[A]君能爲置後，此意不可忘。嶢嶢峙頭骨，正好玉其相。[END]
[Q]賈節菴冒夏暑越修塗過我苕霅情誼甚厚令聞古式無思大節不可復見而骨肉消息訪問難真相對殆感慨不能爲懷青燈夜語誦少陵夜闌更秉燭相對如夢寐之句意甚惘然其歸也兒曹以此爲韻賦詩道別余亦作焉衰老拙惡姑寫我懷且以卜後期云爾  其七[A]自言勤教督，燈火與之對。淵明定不孤，門戶期汝大。[END]
[Q]賈節菴冒夏暑越修塗過我苕霅情誼甚厚令聞古式無思大節不可復見而骨肉消息訪問難真相對殆感慨不能爲懷青燈夜語誦少陵夜闌更秉燭相對如夢寐之句意甚惘然其歸也兒曹以此爲韻賦詩道別余亦作焉衰老拙惡姑寫我懷且以卜後期云爾  其八[A]我爲饑寒困，坐遣恩義疏。君固不忘我，我愧當何如。[END]
[Q]賈節菴冒夏暑越修塗過我苕霅情誼甚厚令聞古式無思大節不可復見而骨肉消息訪問難真相對殆感慨不能爲懷青燈夜語誦少陵夜闌更秉燭相對如夢寐之句意甚惘然其歸也兒曹以此爲韻賦詩道別余亦作焉衰老拙惡姑寫我懷且以卜後期云爾  其九[A]連宵接軟語，共說夢中夢。聚行時未多，歸驂忽已動。[END]
[Q]賈節菴冒夏暑越修塗過我苕霅情誼甚厚令聞古式無思大節不可復見而骨肉消息訪問難真相對殆感慨不能爲懷青燈夜語誦少陵夜闌更秉燭相對如夢寐之句意甚惘然其歸也兒曹以此爲韻賦詩道別余亦作焉衰老拙惡姑寫我懷且以卜後期云爾  其一○[A]別餞別尤苦，輾轉那得寐。後會倘可期，握手三致意。[END]
[Q]拂菻天馬圖[A]赤手謝銜轡，踏蹴翻九衢。健哉此女子，果勝大丈夫。[END]
[Q]和漁具十絕  其一[A]買得五瀉舟，江湖落我手。呼兒下笥去，此事渠能了。[END]
[Q]和漁具十絕  其二[A]卧吹月明裏，龍吟鼉打鼓。別是一家風，荻花擺頭舞。[END]
[Q]和漁具十絕  其三[A]披時響蕭騷，卧處堆偪仄。傲然烟雨中，安知有睢澤。[END]
[Q]和漁具十絕  其四[A]輕圓兀其顛，不受暑雨厄。時將篷外挂，旋轉卷七澤。[END]
[Q]和漁具十絕  其五[A]裊裊不自持，何以制沈犗。聊懸一魴餌，鯨鱣未可狎。[END]
[Q]和漁具十絕  其六[A]彼已苦其密，此猶患其疏。歡呼試新網，一舉雙白魚。[END]
[Q]和漁具十絕  其七[A]熒熒枯蚌中，急雪灑不滅。西風明日晴，雙花爲儂結。[END]
[Q]和漁具十絕  其八[A]呼風忙趁魚，一片如掌大。且等後船來，過船猶早在。[END]
[Q]和漁具十絕  其九[A]登登遠還合，聲從何處起。魚走潛深波，禍在深波裏。[END]
[Q]和漁具十絕  其一○[A]即此是庾冰，醉棹舞波面。何似宮亭湖，爲我覓如願。[END]
[Q]贈薛東湖  其一[A]抱疴蓬廬下，白日背我馳。我生已如此，天命復奚疑。[END]
[Q]贈薛東湖  其二[A]悠哉東湖水，不迎亦不隨。相對澹無談，可以樂我饑。[END]
[Q]希年初度老友王希宣扁舟遠訪夙誼甚厚貺以十詩實用淵明采菊東籬下語五章云每歲思親不持斝蓼莪幾欲廢詩雅蓋深知予心者讀之淒然輒爾和韻  其一[A]行年似啟期，顔髮日夜改。此身尚我累，橡栗時自采。[END]
[Q]希年初度老友王希宣扁舟遠訪夙誼甚厚貺以十詩實用淵明采菊東籬下語五章云每歲思親不持斝蓼莪幾欲廢詩雅蓋深知予心者讀之淒然輒爾和韻  其二[A]古人歌既醉，其中有五福。如何憔悴者，忍飲但餐菊。[END]
[Q]希年初度老友王希宣扁舟遠訪夙誼甚厚貺以十詩實用淵明采菊東籬下語五章云每歲思親不持斝蓼莪幾欲廢詩雅蓋深知予心者讀之淒然輒爾和韻  其三[A]有酒巾可漉，無酒榼自空。但懷停雲友，相望各西東。[END]
[Q]希年初度老友王希宣扁舟遠訪夙誼甚厚貺以十詩實用淵明采菊東籬下語五章云每歲思親不持斝蓼莪幾欲廢詩雅蓋深知予心者讀之淒然輒爾和韻  其四[A]九日把壽酒，時節無差池。我生秋已老，菊荒而崩籬。[END]
[Q]希年初度老友王希宣扁舟遠訪夙誼甚厚貺以十詩實用淵明采菊東籬下語五章云每歲思親不持斝蓼莪幾欲廢詩雅蓋深知予心者讀之淒然輒爾和韻  其五[A]扁舟過寂寞，十詩繼騷雅。定是王弘孫，猶記南山下。[END]
[Q]希年初度老友王希宣扁舟遠訪夙誼甚厚貺以十詩實用淵明采菊東籬下語五章云每歲思親不持斝蓼莪幾欲廢詩雅蓋深知予心者讀之淒然輒爾和韻  其六[A]淵明六十三，我已多數秋。未死亦偶然，神仙殊謬悠。[END]
[Q]希年初度老友王希宣扁舟遠訪夙誼甚厚貺以十詩實用淵明采菊東籬下語五章云每歲思親不持斝蓼莪幾欲廢詩雅蓋深知予心者讀之淒然輒爾和韻  其七[A]平生遇初度，何曾具盤筵。感君知我意，老淚更潸然。[END]
[Q]希年初度老友王希宣扁舟遠訪夙誼甚厚貺以十詩實用淵明采菊東籬下語五章云每歲思親不持斝蓼莪幾欲廢詩雅蓋深知予心者讀之淒然輒爾和韻  其八[A]人生百年內，榮華僅少選。何似鷄黍約，歲晚長相見。[END]
[Q]希年初度老友王希宣扁舟遠訪夙誼甚厚貺以十詩實用淵明采菊東籬下語五章云每歲思親不持斝蓼莪幾欲廢詩雅蓋深知予心者讀之淒然輒爾和韻  其九[A]憐彼武昌柳，摇落向江潭。虛名竟何益，北斗與箕南。[END]
[Q]希年初度老友王希宣扁舟遠訪夙誼甚厚貺以十詩實用淵明采菊東籬下語五章云每歲思親不持斝蓼莪幾欲廢詩雅蓋深知予心者讀之淒然輒爾和韻  其一○[A]淵明詠三士，講學馬隊間。斯道幸不廣，石高媲廬山。[END]
[Q]溪邊釣船[A]莫出前溪去，隨宜下釣鈎。風波苦不惡，鱸鱖滿船頭。[END]
[Q]方竹杖[A]此君久不見，歲晚伴華顛。直節要到底，勿論方與圓。[END]
[Q]題束季博山園二十首  其一[A]是誰挼藍染，千條萬條碧。我欲問東風，東風澹無迹。[END]
[Q]題束季博山園二十首  其二[A]輪囷肖天巧，霑䨴含雨意。惟應野老知，此是豐年瑞。[END]
[Q]題束季博山園二十首  其三[A]雲卧不禁冷，誤把岩扃觸。翻動若木枝，紅光被空曲。[END]
[Q]題束季博山園二十首  其四[A]落落金彈丸，飛鳥不敢下。盧橘不到吳，楊梅同過夏。[END]
[Q]題束季博山園二十首  其五[A]行行西崦西，暝色蒼然入。芸芸各歸根，我亦坐內息。[END]
[Q]題束季博山園二十首  其六[A]綠醅春灧灧，綠水烟渺渺。百年散誕內，空以愁自繞。[END]
[Q]題束季博山園二十首  其七[A]倚闌發長嘯，援筆記舊遊。想見同來者，俱非第二流。[END]
[Q]題束季博山園二十首  其八[A]桃源逃不徹，真境宛在目。要令千載下，知有古風俗。[END]
[Q]題束季博山園二十首  其九[A]泉脈十字過，石廉千里通。汲來聊煮茗，風味故應同。[END]
[Q]題束季博山園二十首  其一○[A]青青南澗芹，雪消春已動。如聞修廢筧，岩半發流湩。[END]
[Q]題束季博山園二十首  其一一[A]窮鱗無處避，網罟如雲密。悠然釣臺畔，袖手看落日。[END]
[Q]題束季博山園二十首  其一二[A]神仙好狡獪，空飛萬里行。石橋小如許，鐵杖響彭鏗。[END]
[Q]題束季博山園二十首  其一三[A]捫蘿上復上，未省所歷高。忽與歸鴻值，萬里一羽毛。[END]
[Q]題束季博山園二十首  其一四[A]冷石眠夏天，冰室透毛骨。所以安樂窩，大暑苦不出。[END]
[Q]題束季博山園二十首  其一五[A]澄然蓄清瀏，百尺往往深。不放寒漚發，可以觀我心。[END]
[Q]題束季博山園二十首  其一六[A]此處若爲關，自來還自去。中有無心人，不妨相伴住。[END]
[Q]題束季博山園二十首  其一七[A]都將千石危，化作一林雪。盡日無別香，五月何曾熱。[END]
[Q]題束季博山園二十首  其一八[A]幽人讀書處，皎皎霜月爛。香影不可掇，高花在岩畔。[END]
[Q]題束季博山園二十首  其一九[A]別來五百歲，於焉駐飆馭。吳市梅子真，解后亦神遇。[END]
[Q]題束季博山園二十首  其二○[A]好著在眼前，世上少人覺。留此妙不傳，付與神仙著。[END]
[Q]張敞畫眉圖[A]眉嫵臣罪小，君王一笑休。明日章臺路，便面越風流。[END]
[Q]相如撫琴[A]不負百年心，琴中托意深。如何渾忘却，猶費白頭吟。[END]
[Q]猿鹿圖[A]野鹿正周張，猿投兩臂長。由基方逞巧，何似總相忘。[END]
[Q]胡孫圖[A]山果包已盡，充然兩嗛中。雄雌自相命，槲葉老秋風。[END]
[Q]山中吟  其一[A]平生獨愛山，日日頻躋攀。自得山中趣，結廬萬山間。[END]
[Q]山中吟  其二[A]山西茂林麓，中有盤旋谷。飄飄雙鳳凰，飛立山上玉。[END]
[Q]山中吟  其三[A]日出華山陽，月出廬山崗。巫山雲漠漠，雁山烟蒼蒼。[END]
[Q]山中吟  其四[A]東望泰嶽松，西望蒼梧竹。知心侶漁樵，忘情友麋鹿。[END]
[Q]山中吟  其五[A]山深春亦寒，野鳥聲綿蠻。山花隨處發，香風吹幽蘭。[END]
[Q]山中吟  其六[A]夏日飛火雲，枕簟訪深僻。坐此松竹林，冰泉嗽寒石。[END]
[Q]山中吟  其七[A]西風凉蕭蕭，雁過秋空高。時有巖桂發，落葉飛長臯。[END]
[Q]山中吟  其八[A]三冬氣凜冽，獨立千崖雪。橫斜溪上梅，影落溪橋月。[END]
[Q]山中吟  其九[A]身在此山中，閑情薄太空。行歌白雲裏，白雲連崆峒。[END]
[Q]山中吟  其一○[A]朝餐山上霞，暮採山下藥。安得山中人，共跨山頭鶴。[END]
[Q]絕命詞[A]二男并一女，隨我上梯雲。烈士甘焚死，丹心照紫雯。[END]
[Q]哭張元吉[A]時平持論易，世否見才難。孤柱支顛厦，危船上急灘。[END]
[Q]觀水[A]滄江無盡水，夜夜隨潮去。若復作潮來，滄江止不住。[END]
[Q]題畫 春景[A]春水滿四澤，浪暖魚龍化。呼吸成風雲，霖雨遍天下。[END]
[Q]題畫 夏景[A]夏雲多奇峰，翠屏高列聳。瑞氣負鍾靈，羣低皆仰供。[END]
[Q]題畫 秋景[A]秋月揚明輝，芙蓉開朵朵。捲起水晶簾，明月清風我。[END]
[Q]題畫 冬景[A]冬嶺秀孤松，松枝傲霜雪。不同桃李春，永抱歲寒節。[END]
[Q]偈二首  其一[A]黄昏雞報曉，半夜日頭明。驚起雪獅子，瞠開紅眼睛。[END]
[Q]宿驛奧[A]未是他鄉客，思家已斷魂。明朝春色好，宿處近花村。[END]
[Q]登姚奧嶺望家山有感[A]已作一宿客，漸爲千里人。吾親白雲下，回首一沾巾。[END]
[Q]九日寄昌齡弟  其一[A]憶昔逢重九，登臨不憚遥。弟兄同把酒，行樂興飄飄。[END]
[Q]九日寄昌齡弟  其二[A]去歲重九日，吾親窀穸期。東籬自黄菊，淚眼可曾知。[END]
[Q]九日寄昌齡弟  其三[A]此日黄花酒，深期酌弟兄。誰知有離別，西望不勝情。[END]
[Q]九日寄昌齡弟  其四[A]我有茱萸沜，遥同輞川底。登高少一人，又是王家弟。[END]
[Q]九日寄昌齡弟  其五[A]嘉節苦難遇，故山隨俗登。未能如鄭谷，一榻對高僧。[END]
[Q]九日寄昌齡弟  其六[A]白石登山客，新詩句必豪。寧容杜陵老，獨步玉山高。[END]
[Q]九日寄昌齡弟  其七[A]我思鴈蕩游，欲與鴈行去。羽翼本天生，誰令分兩處。[END]
[Q]九日寄昌齡弟  其八[A]樂事苦無多，良辰豈長見。明年綴席時，要使茱萸徧。[END]
[Q]九日寄昌齡弟  其九[A]庭前有晚菊，青蘂未堪插。開日即重陽，歸來酒同呷。[END]
[Q]九日寄昌齡弟  其一○[A]載酒觴黄菊，登山臂紫茱。重修汝南事，災厄自今無。[END]
[Q]九日寄昌齡弟  其一一[A]老去悲秋甚，興來聊自娛。明年知健否，子細看茱萸。[END]
[Q]九日寄昌齡弟  其一二[A]窮途嗟我衰，中歲傷兒夭。兄弟止三人，尊前豈宜少。[END]
[Q]九日寄昌齡弟  其一三[A]嗅菊謾勞三，賜安得萸一。聊分故園枝，不負重陽日。[END]
[Q]九日寄昌齡弟  其一四[A]節物豈不好，吾家何太貪。一尊聊爾寄，重意媿先人。[END]
[Q]淵源堂十二詩 淵源堂[A]像貌崇賢聖，名言訓子孫。日親師與友，力學探淵源。[END]
[Q]淵源堂十二詩 細論堂[A]不飲紅裙酒，祇將文字論。江東渭北客，日日對芳尊。[END]
[Q]淵源堂十二詩 宜桂軒[A]主人端不俗，景物亦相宜。手種軒前桂，聯芳共幾枝。[END]
[Q]淵源堂十二詩 藴秀軒[A]剡溪藴秀異，久鬰少陵詩。今向軒前看，人如晉宋時。[END]
[Q]淵源堂十二詩 同襟館[A]安道家何處，溪山深更深。扁舟不憚遠，得得訪同襟。[END]
[Q]淵源堂十二詩 富學齋[A]金玉本非富，詩書元不貧。平生無盡用，學問在吾身。[END]
[Q]淵源堂十二詩 輝聲齋[A]功名就烜赫，遺訓可能忘。待獻明光賦，蜚聲滿四方。[END]
[Q]淵源堂十二詩 集彥齋[A]獨學恐孤陋，要須親友朋。虛齋集群彥，共對短燈檠。[END]
[Q]淵源堂十二詩 擢秀齋[A]好似東山謝，滿庭芝與蘭。義方能不倦，擢秀固非難。[END]
[Q]淵源堂十二詩 恢義齋[A]憶昔杜陵老，恨無千萬間。君能恢大義，吾黨悉歡顔。[END]
[Q]淵源堂十二詩 蘭馨室[A]一室雖方丈，游從必舜徒。芬馨不自覺，身化與之俱。[END]
[Q]淵源堂十二詩 足鯉池[A]堂上論文客，異時還索居。池中鯉魚足，好寄別來書。[END]
[Q]書院雜詠 牡丹[A]今古幾池館，人人栽牡丹。主翁兼種德，要與子孫看。[END]
[Q]書院雜詠 芍藥[A]已過花王候，纔聞近侍香。來遊禁酒地，免作退之狂。[END]
[Q]書院雜詠 巖桂[A]巖桂何時種，遥聞月窟香。君家似燕竇，會見五枝芳。[END]
[Q]書院雜詠 江梅[A]園林盡摇落，氷雪獨相宜。預報春消息，花中第一枝。[END]
[Q]書院雜詠 酴醾[A]日烘香倍遠，雨浥韻尤清。誰把玉錢比，恐花羞此名。[END]
[Q]書院雜詠 紅梅[A]桃李莫相妬，天姿元不同。猶餘雪霜態，未肯十分紅。[END]
[Q]書院雜詠 海棠[A]欲與春爭媚，嫣然一笑芳。雨中如有恨，疑是爲無香。[END]
[Q]書院雜詠 瑞香[A]曾入江南夢，故宜名瑞香。何人好談論，雅目誤更張。[END]
[Q]書院雜詠 菊花[A]不恨開時晚，自知能傲霜。慎毋同瑣細，采擷上君堂。[END]
[Q]書院雜詠 蠟梅[A]非蠟復非梅，梅將蠟染腮。遊蜂見還訝，疑自蜜中來。[END]
[Q]書院雜詠 榴花[A]客館逢重午，石榴花正芳。吾廬開亦好，歸去嚼天漿。[END]
[Q]書院雜詠 薝蔔[A]禪友何時到，遠從毘舍園。妙香通鼻觀，應悟佛根源。[END]
[Q]書院雜詠 千葉黄梅[A]菊以黄爲正，梅惟白最佳。徒勞染千葉，不似雪中花。[END]
[Q]書院雜詠 千葉紅桃[A]在處飄紅雨，臨窗照夕陽。何時清禁裏，一笑伴仙郎。[END]
[Q]書院雜詠 千葉白桃[A]豈有夭桃艷，淡然群卉中。全身是清白，那肯媚春風。[END]
[Q]書院雜詠 佛見笑[A]學得酴醾白，更能相繼芳。金仙粲然笑，鼻觀不多香。[END]
[Q]書院雜詠 荷花[A]十里西湖上，紅雲照綠波。何如吾凈友，臭味不須多。[END]
[Q]書院雜詠 蓼花[A]秋色在何許，蓼花含淺紅。客情禁不得，歸興逐西風。[END]
[Q]書院雜詠 萱花[A]有客看萱草，終身悔遠游。向人空自綠，無復解忘憂。[END]
[Q]書院雜詠 斑竹[A]蒼梧巡不返，斑竹至今存。今日稽山下，幾枝忠孝痕。[END]
[Q]書院雜詠 燕竹[A]問訊東牆竹，佳名今始知。龍孫初迸日，燕子却來時。[END]
[Q]書院雜詠 西河柳[A]瀟洒西河種，誰移向浙東。青枝太纖細，莫近楚王宮。[END]
[Q]書院雜詠 葡萄[A]珠帳臨簷掛，龍鬚滿架抽。也知堪釀酒，不要博凉州。[END]
[Q]書院雜詠 芭蕉[A]草木一般雨，芭蕉聲獨多。主人栽未足，其奈客愁何。[END]
[Q]書院雜詠 石菖蒲[A]天上玉衡散，結根泉石間。要須生九節，長爲駐紅顔。[END]
[Q]書院雜詠 慎火草[A]禁殿安蚩尾，騷人逐畢方。何如栽此草，有火自能妨。[END]
[Q]書院雜詠 盆中新荷[A]首夏盤池裏，新荷點數圓。主人行中選，故爲作青錢。[END]
[Q]書院雜詠 假山[A]君有好山僻，疊山亭院間。不遮山外眼，又得見真山。[END]
[Q]書院雜詠 盆池[A]不比兒童戲，埋盆作小池。要令盆底水，長滿不傾欹。[END]
[Q]書院雜詠 書架[A]君富端不俗，有錢長買書。家藏三萬軸，不怕腹空虛。[END]
[Q]書院雜詠 鶴[A]雅志在沖霄，長思振羽毛。風前怱相和，聲徹九天高。[END]
[Q]書院雜詠 鵝[A]善鳴聊自適，不願遇知音。深恐山陰嫗，誤猜君子心。[END]
[Q]書院雜詠 花鴨[A]毛羽不多異，浪於花得名。深疑杜陵誤，黑白未分明。[END]
[Q]書院雜詠 鸂鶒[A]文采真爲累，飛鳴不自由。小池新水漲，相對謾沉浮。[END]
[Q]剡溪雜詠 剡溪[A]千古剡溪水，無窮名利舟。閒乘雪中興，惟有一王猷。[END]
[Q]剡溪雜詠 了溪[A]禹迹始壺口，禹功終了溪。餘糧散幽谷，歸去錫玄圭。[END]
[Q]剡溪雜詠 挾溪亭[A]遠水從台婺，同歸古嵊州。巍亭壓山頂，千古挾雙流。[END]
[Q]剡溪雜詠 龍宮碑[A]曾到龍宮寺，拂塵觀古碑。何時無短李，肉眼可能知。[END]
[Q]剡溪雜詠 戴顒墓[A]曠野冢纍纍，子孫猶不知。千年戴顒墓，三字道旁碑。[END]
[Q]剡溪雜詠 阮仙翁宅[A]再入山中去，烟霞鎖翠微。故鄉遺宅在，何日更來歸。[END]
[Q]剡溪雜詠 戴溪亭[A]剡水照人碧，剡山隨眼青。我來非雪興，慚上戴溪亭。[END]
[Q]剡溪雜詠 偃公泉[A]泉自何時有，得名從偃公。誰能繼張陸，爲載水經中。[END]
[Q]予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 小小園[A]預作休休計，先開小小園。杖藜成日涉，得趣與心論。[END]
[Q]予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 便便閤[A]一閤僅容膝，閉門塵慮捐。讀書心已懶，高卧腹便便。[END]
[Q]予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 青青徑[A]小徑循園闢，青青草色都。主人猶未仕，時得理荒蕪。[END]
[Q]予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 娟娟林[A]遶舍種脩竹，清風長滿筵。天姿本來凈，不雨亦娟娟。[END]
[Q]予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 揚揚畹[A]九畹何人種，光風泛國香。林間今幾許，鼻觀日揚揚。[END]
[Q]予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 鮮鮮砌[A]吾圃豈不富，黄金無數錢。誰云何用好，霜裏白鮮鮮。[END]
[Q]予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 牡丹[A]人道此花貴，豈宜顔巷栽。春風情不世，紅紫一般開。[END]
[Q]予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 芍藥[A]十花稱近客，千葉重維揚。世上無姚魏，還他霸衆芳。[END]
[Q]予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 早梅[A]北陸寒未半，南枝春已回。方於雪中種，便向雪中開。[END]
[Q]予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 雙竹[A]本是一根出，相期同化龍。慎毋輕剪伐，雲路定相從。[END]
[Q]予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 紫微花[A]盛夏綠遮眼，茲花紅滿堂。自慚終日對，豈是紫微郎。[END]
[Q]題佛閣三絕  其一[A]佛閣閲人久，儒官涉世踈。伽藍真長者，容我半年居。[END]
[Q]題佛閣三絕  其二[A]桑下不三宿，閣中經半年。青山滿庭戶，雖好莫留連。[END]
[Q]題佛閣三絕  其三[A]靈運本狂客，偶來蓮社遊。鍾魚聽已厭，歸去故園休。[END]
[Q]率飲亭二十絕  其一[A]吾門非北海，安得客滿坐。有亭名率飲，鄰里日相過。[END]
[Q]率飲亭二十絕  其二[A]蒼頭稍知耕，赤脚頗能釀。有田俱種秫，我日坐亭上。[END]
[Q]率飲亭二十絕  其三[A]幽亭闊方丈，脩竹種千百。有時人不來，影月爲吾客。[END]
[Q]率飲亭二十絕  其四[A]富貴有天命，安貧士之常。聊爲真率飲，未用利名忙。[END]
[Q]率飲亭二十絕  其五[A]老去識交情，興來懷酒伴。山林車馬稀，風月壺觴滿。[END]
[Q]率飲亭二十絕  其六[A]文舉客滿坐，淵明酒盈尊。雖無古高躅，妙意亦常存。[END]
[Q]率飲亭二十絕  其七[A]文字粗能飲，聖賢時復中。林間十二子，賓主自清風。[END]
[Q]率飲亭二十絕  其八[A]富飲不解文，翁意非在酒。三盃聊遣興，一醉豈緣口。[END]
[Q]率飲亭二十絕  其九[A]我游醉鄉中，常在軟飽後。誰脩醉鄉記，添我姓名不。[END]
[Q]率飲亭二十絕  其一○[A]吾家數兄弟，薄有古人風。生計何曾足，酒盃無日空。[END]
[Q]率飲亭二十絕  其一一[A]我性野而率，山林謾求安。有酒固可樂，無酒亦自寬。[END]
[Q]率飲亭二十絕  其一二[A]亭上可率飲，林間宜率吟。每於詩酒裏，寓我率然心。[END]
[Q]率飲亭二十絕  其一三[A]結交雖不泛，絕物亦何曾。莫問親踈客，過門無不應。[END]
[Q]率飲亭二十絕  其一四[A]交游聚散中，身世浮沉裏。觀書悟昨非，把酒知今是。[END]
[Q]率飲亭二十絕  其一五[A]有酒或無客，有客或無酒。何時此亭中，客酒兩常有。[END]
[Q]率飲亭二十絕  其一六[A]是非何足論，時酒謾消遣。但把無它腸，聊爲在家善。[END]
[Q]率飲亭二十絕  其一七[A]燈火散交游，園林寄幽興。萬事付無心，隨緣不求勝。[END]
[Q]率飲亭二十絕  其一八[A]心向靜中求，身宜閑處著。閤已號便便，亭宜名莫莫。[END]
[Q]率飲亭二十絕  其一九[A]吾家老兄弟，杖屨日相過。對酒歡無限，論詩味更多。[END]
[Q]率飲亭二十絕  其二○[A]有口但飲酒，無悰亦作詩。它年宦南北，還憶在家時。[END]
[Q]登姚奧嶺望家山有感[A]昔年度茲嶺，回首念慈親。如今望雲處，惟有淚沾巾。[END]
[Q]宿羅漢三絕  其一[A]梵舍十八所，道場皆矩羅。茲獨號羅漢，想應無漏多。[END]
[Q]宿羅漢三絕  其二[A]雁蕩屢經眼，箇中方再游。何時脫塵鞅，來此飽清幽。[END]
[Q]宿羅漢三絕  其三[A]故鄉從此去，借問幾時還。先自思兄弟，那堪宿雁山。[END]
[Q]迎春遇雪[A]飛雪送殘臘，带花迎早春。西疇農事及，媿是不耕人。[END]
[Q]十月望日買菊一株頗佳  其一[A]秋去菊方好，天寒花自香。深懷傲霜意，那肯媚重陽。[END]
[Q]十月望日買菊一株頗佳  其二[A]菊晚不害好，固宜登我堂。書生自頭白，奚用泣馨香。[END]
[Q]贈術者[A]枉道貴何益，正塗窮亦榮。誰辭談義命，試問小君平。[END]
[Q]子尚墓種柏[A]子尚乃如許，壯年墳已荒。我來親種柏，含淚待蒼蒼。[END]
[Q]己卯臘月七日解官離越十九日至家明年正月二日被命除秘書省校書郎卜以八日行書二十字[A]梅花照歸眼，春色戒行裝。君命不俟駕，安敢懷故鄉。[END]
[Q]四月四日祀赤帝于慈雲嶺凈名寺祀畢游易安齋至江次送黄子升通判還鄉[A]祀罷燈花喜，山游曉色新。江頭送歸客，我亦是行人。[END]
[Q]五月十八日去國明日宿富陽廟山懷館中同舍[A]去國懷明主，離群念舊游。翻令到家夢，終夜繞瀛洲。[END]
[Q]寄馮員仲[A]相見惟言去，吾今去已成。著鞭先幾日，不及送君行。[END]
[Q]嚴州龍門院滿散天申節[A]棹弭龍門下，誠馳天闕邊。平生畎畝意，祝聖更惓惓。[END]
[Q]舟中偶題[A]綠水客星瀨，薰風婺女谿。來尋處士隠，歸向斗中棲。[END]
[Q]雙桂[A]先人植雙桂，馨德滿吾廬。不老兒孫長，聯芳合似渠。[END]
[Q]東籬[A]我豈規彭澤，茲籬偶在東。悠然見山處，仍向菊花叢。[END]
[Q]塘上行[A]藕花涼露溼，花缺藕根澀。飛下雌鴛鴦，塘水聲溘溘。[END]
[Q]京城[A]驅馬出門意，牢落長安心。兩事誰向道，自作秋風吟。[END]
[Q]獨飲[A]盡欲調太羹，自古無好手。所以山中人，兀兀但飲酒。[END]
[Q]嘲荆卿[A]白虹千里氣，血頸一劒義。報恩不到頭，徒作輕生士。[END]
[Q]代牛言[A]渴飲潁水流，餓喘吳門月。黃金如可種，我力終不竭。[END]
[Q]餓詠[A]文王久不出，賢士如土賤。妻孥從餓死，敢愛黃金篆。[END]
[Q]愛碣山石[A]碣石何青青，挽我雙眼睛。愛爾多古峭，不到人間行。[END]
[Q]與孟東野[A]寒衣草木皮，飢飯葵藿根。不爲孟夫子，豈識市井門。[END]
[Q]姚秀才愛予小劒因贈[A]一條古時水，向我手心流。臨行瀉贈君，勿薄細碎讐。[END]
[Q]老恨[A]雪打杉松殘，補書書不完。嬾學渭上翁，辛苦把釣竿。[END]
[Q]感事三首 一[A]爲國謀羊舌，從來不爲身。此心長自保，終不學張陳。[END]
[Q]感事三首 二[A]自笑心何劣，區區辨所冤。伯仁雖到死，終不向人言。[END]
[Q]感事三首 三[A]富貴年皆長，風塵舊轉稀。白頭方見絕，遙爲一霑衣。[END]
[Q]題翰林東閤前小松[A]簷礙修鱗亞，霜侵簇翠黃。唯餘入琴韻，終待舜弦張。[END]
[Q]西還[A]悠悠洛陽夢，鬱鬱灞陵樹。落日正西歸，逢君又東去。[END]
[Q]與樂天同葬杓直[A]元伯來相葬，山濤誓撫孤。不知他日事，兼得似君無。[END]
[Q]旅眠[A]內外都無隔，帷屏不復張。夜眠兼客坐，同在火爐牀。[END]
[Q]合衣寢[A]良夕背燈坐，方成合衣寢。酒醉夜未闌，幾回顛倒枕。[END]
[Q]竹簟[A]竹簟襯重茵，未忍都令卷。憶昨初來日，看君自施展。[END]
[Q]牡丹二首 一[A]簇蘂風頻壞，裁紅雨更新。眼看吹落地，便別一年春。[END]
[Q]牡丹二首 二[A]繁綠陰全合，衰紅展漸難。風光一擡舉，猶得暫時看。[END]
[Q]象人[A]被色空成象，觀空色異真。自悲人是假，那復假爲人。[END]
[Q]歲日[A]一日今年始，一年前事空。淒涼百年事，應與一年同。[END]
[Q]贈熊士登[A]平生本多思，況復老逢春。今日梅花下，他鄉值故人。[END]
[Q]夏陽亭臨望寄河陽侍御堯[A]望遠音書絕，臨川意緒長。殷勤眼前水，千里到河陽。[END]
[Q]日高睡[A]隔是身如夢，頻來不爲名。憐君近南住，時得到山行。[END]
[Q]輞川[A]世累爲身累，閑忙不自由。殷勤輞川水，何事出山流。[END]
[Q]天壇歸[A]爲結區中累，因辭洞裏花。還來舊城郭，煙火萬人家。[END]
[Q]雨後[A]倦寢數殘更，孤燈暗又明。竹梢餘雨重，時復拂簾驚。[END]
[Q]晴日[A]多病苦虛羸，晴明強展眉。讀書心緒少，閑臥日長時。[END]
[Q]直臺[A]麋入神羊隊，烏驚海鷺眠。仍教百餘日，迎送直廳前。[END]
[Q]行宮[A]寥落古行宮，宮花寂寞紅。白頭宮女在，閑坐說玄宗。[END]
[Q]醉行[A]秋風方索漠，霜貌足暌攜。今日騎驄馬，街中醉蹋泥。[END]
[Q]指巡胡[A]遣悶多憑酒，公心只仰胡。挺身唯直指，無意獨欺愚。[END]
[Q]飲新酒[A]聞君新酒熟，況值菊花秋。莫怪平生志，圖銷盡日愁。[END]
[Q]香毬[A]順俗唯團轉，居中莫動搖。愛君心不惻，猶訝火長燒。[END]
[Q]嘉陵水[A]爾是無心水，東流有恨無。我心無說處，也共爾何殊。[END]
[Q]漫天嶺贈僧[A]五上兩漫天，因師懺業緣。漫天無盡日，浮世有窮年。[END]
[Q]百牢關[A]天上無窮路，生期七十間。那堪九年內，五度百牢關。[END]
[Q]二月十九日酬王十八全素[A]君念世上川，嗟予老瘴天。那堪十日內，又長白頭年。[END]
[Q]樂府古題序 古築城曲五解 一[A]年年塞下丁，長作出塞兵。自從冒頓強，官築遮虜城。[END]
[Q]樂府古題序 古築城曲五解 二[A]築城須努力，城高遮得賊。但恐賊路多，有城遮不得。[END]
[Q]樂府古題序 古築城曲五解 三[A]丁口傳父言，莫問城堅不。平城被虜圍，漢劚城牆走。[END]
[Q]樂府古題序 古築城曲五解 四[A]因茲請休和，虜往騎來過。半疑兼半信，築城猶嵯峨。[END]
[Q]樂府古題序 古築城曲五解 五[A]築城安敢煩，願聽丁一言。請築鴻臚寺，兼愁虜出關。[END]
[Q]魚中素[A]重疊魚中素，幽緘手自開。斜紅餘淚蹟，知著臉邊來。[END]
[Q]桃花[A]桃花淺深處，似勻深淺妝。春風助腸斷，吹落白衣裳。[END]
[Q]逢白公[A]遠路事無限，相逢唯一言。月色照榮辱，長安千萬門。[END]
[Q]芥[A]蔚然蒼石底，有此紫玉釵。本無塵土侵，寧畏霜霰埋。[END]
[Q]芍藥[A]綠萼披風瘦，紅苞浥露肥。只愁春夢斷，化作彩雲飛。[END]
[Q]芭蕉[A]鳳翅摇寒碧，虛庭暑不侵。何因有恨事，常抱未舒心。[END]
[Q]蜀葵[A]傾心知向日，布葉解承陰。空側黄金盞，誰人與對斟。[END]
[Q]偈頌四十一首  其四[A]竺土之大仙，今日告涅槃。鶴林之米子，當下得枯偏。[END]
[Q]偈頌四十一首  其一○[A]千山鬰密處，凉飄洗夏熱。今日正當眼，利劍是鑌鐵。[END]
[Q]偈頌四十一首  其二○[A]諸佛出身處，東山水上行。宸閨垂玉簾，雲榻擁天青。[END]
[Q]偈頌四十一首  其三八[A]寒凉徹骨時，通身難去處。其間有眼在，新豐一曲子。[END]
[Q]偈頌三十首  其二[A]衲僧活眼睛，見破四天明。六門之活計，處處而現成。[END]
[Q]偈頌三十首  其三[A]家風是自己，自己是家風。一如身心眼，全體是玄翁。[END]
[Q]偈頌三十首  其七[A]妙處徹底妙，玄處徹底玄。獨知分外事，誰見壺中天。[END]
[Q]偈十首  其二[A]一回轉意光，千里絕情方。悟後夢醒後，孤然坐古堂。[END]
[Q]偈十首  其三[A]少而可努力，老而可歇心。都盧懶萬事，雙眸淚濕襟。[END]
[Q]答雲居西和尚偈[A]和尚不知禪，困來便打眠。泥牛喫水草，木馬咬瓦磚。[END]
[Q]贈慧暉偈[A]雲居不會禪，洗足上床眠。不覺枕子落，打破常住磚。[END]
[Q]通山  其一[A]我愛通羊好，居民山作城。眼前無俗事，枕畔有灘聲。[END]
[Q]通山  其二[A]我愛通羊好，回環雲水間。重巒與疊嶂，真是翠屏山。[END]
[Q]通山  其三[A]我愛通羊好，清無一點塵。峭山多洞戶，樵牧識仙人。[END]
[Q]登慈恩塔[A]獨上慈恩塔，疏懷亦慨然。異朝多少事，不改舊山川。[END]
[Q]夢中作[A]舂罷雞□□，□行犬吠難。溪深水馬健，霜重橘奴肥。[END]
[Q]和范元作五絕  其一[A]馬遷法左氏，實錄繫日月。孰傳經世學，儻可論絕筆。[END]
[Q]和范元作五絕  其二[A]久矣閟大音，無譏鄶以下。一聞入聖處，萬古洗凡馬。[END]
[Q]和范元作五絕  其三[A]種學根不深，履道乃郵傳。欲收反約功，必也破萬卷。[END]
[Q]和范元作五絕  其四[A]挾策博塞殊，愚智相千萬。反躬誠且樂，此事要早辦。[END]
[Q]和范元作五絕  其五[A]閲書五行下，未勝百迴讀。至道一念存，請事不遠復。[END]
[Q]題四畫 清湖驟雨[A]銀竹森空映，湖光莽蒼中。不因風捲去，那得見沖融。[END]
[Q]題四畫 潭溪秋碧[A]秋容何處佳，淡泊寄寒水。無滓湛遥天，我心正如此。[END]
[Q]題四畫 石峰春靄[A]騰龍紛野馬，非霧亦非烟。心共春山遠，詩憑淡墨傳。[END]
[Q]題四畫 屏山夜雪[A]熟醉蓮蕩風，未賞梅溪勝。踏雪訪屏山，今年得乘興。[END]
[Q]丁巳上元日放三雉[A]嬰網雖皆困，褰籠喜共歸。無心期爾報，相見莫驚飛。[END]
[Q]噴玉泉冥會詩八首 白衣叟途中吟二首 二[A]厭世逃名者，誰能荅姓名。曾聞王樂否，眷取路傍情。[END]
[Q]和重陽錫宴御製詩[A]四方無事去，宸豫杪秋來。八水寒光起，千山霽色開。[END]
[Q]南歌子詞三首 二[A]不信長相憶，擡頭問取天。風吹荷葉動，無夜不搖蓮。[END]
[Q]南歌子詞三首 三[A]簳蠟爲紅燭，情知不自由。細絲斜結網，爭奈眼相鉤。[END]
[Q]東陽涵碧亭[A]高低竹雜松，積翠復留風。路劇陰溪裏，寒生暑氣中。[END]
[Q]晚春江晴寄友人[A]晚日低霞綺，晴山遠畫眉。春青河畔草，不是望鄉時。[END]
[Q]涼州詞[A]樹發花如錦，鶯啼柳若絲。更游歡宴地，悲見別離時。[END]
[Q]句[A]爭揮鉤弋手，競聳踏搖身。傷頰詎關舞，捧心非効嚬。[END]
[Q]述懷[A]白首成何事，無歡可替悲。空餘酒中興，猶似少年時。[END]
[Q]三月晦日送客[A]野酌亂無巡，送君兼送春。明年春色至，莫作未歸人。[END]
[Q]靜夜相思[A]山空天籟寂，水榭延輕涼。浪定一浦月，藕花閑自香。[END]
[Q]桂州經佳人故居[A]桂水依舊綠，佳人本不還。秖應隨暮雨，飛入九疑山。[END]
[Q]放魚[A]早覓爲龍去，江湖莫漫遊。須知香餌下，觸口是銛鉤。[END]
[Q]蓮葉[A]根是泥中玉，心承露下珠。在君塘下種，埋沒任春蒲。[END]
[Q]客愁二首 一[A]客愁看柳色，日日逐春深。蕩漾春風起，誰知歷亂心。[END]
[Q]客愁二首 二[A]客愁看柳色，日日逐春長。憑送湘流水，綿綿入帝鄉。[END]
[Q]洞庭乾二首 一[A]借問蓬萊水，誰逢清淺年。傷心雲夢澤，歲歲作桑田。[END]
[Q]洞庭乾二首 二[A]朱宮紫貝闕，一旦作沙洲。八月還平在，魚蝦不用愁。[END]
[Q]病起別主人[A]益媿千金少，情將一飯殊。恨無泉客淚，盡泣感恩珠。[END]
[Q]火爐前坐[A]孤燈照不寐，風雨滿西林。多少關心事，書灰到夜深。[END]
[Q]古詞[A]一合相思淚，臨江灑素秋。碧波如會意，却與向西流。[END]
[Q]嘲賣藥翁[A]斸盡春山土，辛勤賣藥翁。莫拋破笠子，留作敗天公。[END]
[Q]傷小女癡兒[A]哭爾春日短，支頤長歎嗟。不如半死樹，猶吐一枝花。[END]
[Q]青鷁[A]獨立蒹葭雨，低飛浦嶼風。須知毛色下，莫入鷺鷥叢。[END]
[Q]池塘晚景[A]風荷珠露傾，驚起睡鵁鶄。月落池塘靜，金刀剪一聲。[END]
[Q]投從叔[A]可惜出羣蹄，毛焦久臥泥。孫陽如不顧，騏驥向誰嘶。[END]
[Q]惱自澄[A]常聞天女會，玉指散天花。莫遣春風裏，紅芳點袈裟。[END]
[Q]讀賈誼傳[A]卑濕長沙地，空拋出世才。已齊生死理，服鳥莫爲災。[END]
[Q]寄人[A]寄語雙蓮子，須知用意深。莫嫌一點苦，便擬棄蓮心。[END]
[Q]寄韋秀才[A]荆臺蘭渚客，寥落共含情。空館相思夜，孤燈照雨聲。[END]
[Q]春日寄友[A]晴氣熏櫻蘂，丰濛雪滿林。請君三斗酒，醉臥白羅岑。[END]
[Q]題竹[A]一頃含秋綠，森風十萬竿。氣吹朱夏轉，聲掃碧霄寒。[END]
[Q]懷初公[A]不見休上人，空傷碧雲思。何處開寶書，秋風海光寺。[END]
[Q]龍安寺佳人阿最歌八首 一[A]團團明月面，冉冉柳枝腰。未入鴛鴦被，心長似火燒。[END]
[Q]龍安寺佳人阿最歌八首 二[A]見面知何益，聞名憶轉深。拳攣荷葉子，未得展蓮心。[END]
[Q]龍安寺佳人阿最歌八首 三[A]欲摘不得摘，如看波上花。若敎親玉樹，情願作蒹葭。[END]
[Q]龍安寺佳人阿最歌八首 四[A]門路穿茶焙，房門映竹煙。會須隨鹿女，乞火到窗前。[END]
[Q]龍安寺佳人阿最歌八首 五[A]不是求心印，都緣愛綠珠。何須同泰寺，然後始爲奴。[END]
[Q]龍安寺佳人阿最歌八首 六[A]既爲金界客，任改淨人名。願掃琉璃地，燒香過一生。[END]
[Q]龍安寺佳人阿最歌八首 七[A]素腕撩金索，輕紅約翠紗。不如欄下水，終日見桃花。[END]
[Q]龍安寺佳人阿最歌八首 八[A]第一龍宮女，相憐是阿誰。好魚輸獺盡，白鷺鎮長飢。[END]
[Q]野鴨[A]鸂鶒借毛衣，喧呼鷹隼稀。雲披菱藻地，任汝作羣飛。[END]
[Q]劍客[A]十年磨一劍，霜刃未曾試。今日把似君，誰爲不平事。[END]
[Q]口號[A]中夜忽自起，汲此百尺泉。林木含白露，星斗在青天。[END]
[Q]宿懸泉驛[A]曉行瀝水樓，暮到懸泉驛。林月值雲遮，山燈照愁寂。[END]
[Q]絕句[A]海底有明月，圓於天上輪。得之一寸光，可買千里春。[END]
[Q]詠韓氏二子[A]千巖一尺璧，八月十五夕。清露墮桂花，白鳥舞虛碧。[END]
[Q]送別[A]丈夫未得意，行行且低眉。素琴彈復彈，會有知音知。[END]
[Q]上谷送客遊江湖[A]莫歎迢遰分，何殊咫尺別。江樓到夜登，還見南臺月。[END]
[Q]送鄭山人遊江湖[A]南遊衡嶽上，東往天台裏。足躡華頂峰，目觀滄海水。[END]
[Q]對菊[A]九日不出門，十日見黃菊。灼灼尚繁英，美人無消息。[END]
[Q]寄令狐相公[A]策杖馳山驛，逢人問梓州。長江那可到，行客替生愁。[END]
[Q]投李益[A]四十歸燕字，千年外始吟。已將書北嶽，不用比南金。[END]
[Q]雨中懷友人[A]對雨思君子，嘗茶近竹幽。儒家鄰古寺，不到又逢秋。[END]
[Q]寄遠[A]家住錦水上，身征遼海邊。十書九不到，一到忽經年。[END]
[Q]上樂使君救康成公[A]曾夢諸侯笑，康囚議脫枷。千根池裏藕，一朵火中花。[END]
[Q][昆]明池泛舟[A]一枝青竹榜，泛泛綠萍裏。不見釣魚人，漸入秋塘水。[END]
[Q]游惠山偶書[A]春到梵王家，千林已着花。小桃無限思，竹外一枝斜。[END]
[Q]端午日帖子詞 皇帝閤六首 其四[A]露畹擷蘭苕，金波麗碧霄。早聞彫輦降，還待紫宸朝。[END]
[Q]端午日帖子詞 皇帝閤六首 其五[A]內苑屬嘉辰，初收百藥新。預知氛癘息，天意在生民。[END]
[Q]端午日帖子詞 皇帝閤六首 其六[A]淺囿含桃老，雕盤角黍香。九重端扆處，星火正離方。[END]
[Q]端午日帖子詞 皇后閤五首 其四[A]浴蘭同故事，戲草楚遺風。不是天家意，勤勞念女紅。[END]
[Q]端午日帖子詞 皇后閤五首 其五[A]洞戶花陰淺，天階日景遲。糉成八九子，縷結就千絲。[END]
[Q]端午日帖子詞 夫人閤五首 其四[A]畫閣方裁扇，寒塘又鑿冰。蓬壺山四徹，何處是炎蒸。[END]
[Q]端午日帖子詞 夫人閤五首 其五[A]仙宇賜符時，仙蓂葉尚稀。曉來金屋靜，同侍玉皇歸。[END]
[Q]白龜泉[A]靈臺塵不止，塵止非靈臺。愛此一泓水，曾棲靈物來。[END]
[Q]散花詞  其一[A]絳節徘徊引，天花散漫飛。高真無染著，片片不沾衣。[END]
[Q]散花詞  其二[A]八陛旋瑤級，千花颺錦英。綠渟並紫奈，煥麗不知名。[END]
[Q]散花詞  其三[A]淺淺黄金萼，勻勻白玉英。天風隨御駕，吹滿九重城。[END]
[Q]散花詞  其四[A]綽約縈空際，繽紛落座隅。韶華長不老，何處覓仙都。[END]
[Q]散花詞  其六[A]聖境三千歲，仙花始一開。如何金籙會，併奉列真來。[END]
[Q]散花詞  其七[A]几席延飈馭，香燈建寶壇。丹心無可獻，碎錦灑雲端。[END]
[Q]散花詞  其八[A]碧綠相差次，紅黄迭淺深。化工應自失，雕斵本何心。[END]
[Q]散花詞  其九[A]洞案爐煙起，無爲道德香。同根無異氣，噴鼻更芬芳。[END]
[Q]題芙蓉錦雞圖[A]秋勁拒霜盛，峨冠錦羽雞。已知全五德，安逸勝鳬鷖。[END]
[Q]汧州作  其一[A]國破山河在，人非殿宇空。中興何日是，搔首賦車攻。[END]
[Q]汧州作  其二[A]國破山河在，宮庭荆棘春。衣冠今左衽，忍作北朝臣。[END]
[Q]海棠通花鳳[A]錦棠天與麗，映日特妖嬈。五色絢儀鳳，真堪上翠翹。[END]
[Q]杏花鸚鵡[A]並亞隴雲飛，穩巢文杏枝。高棲良自得，蜂蝶莫相疑。[END]
[Q]千葉碧桃蘋茄[A]太平蜀雀異，仍映碧桃間。一秀三千歲，高枝永共攀。[END]
[Q]聚八仙倒掛兒[A]垂身如逮下，名冠八仙中。最是天真處，櫻桃一點紅。[END]
[Q]桃竹黄鶯[A]出谷傳聲美，遷喬立志高。故教桃竹映，不使近蓬蒿。[END]
[Q]金林檎游春鶯[A]佳名何拔萃，美譽占遊春。三月來禽媚，嬉娛異眾倫。[END]
[Q]香梅山白頭[A]山禽矜逸態，梅粉弄輕柔。已有丹青約，千秋指白頭。[END]
[Q]擬桃葉團扇歌三首  其一[A]倚杼織冰紈，殷勤作團扇。爲君惜朱顔，相期日相見。[END]
[Q]擬桃葉團扇歌三首  其二[A]裁紈作團扇，纖纖如白玉。歳寒不改姿，持用可郎目。[END]
[Q]擬桃葉團扇歌三首  其三[A]團扇復團扇，團扇亦已好。但恐秋風至，棄捐在中道。[END]
[Q]次韻韋深道獨樂堂十絕  其一[A]廊廟登元勳，四海歌畫一。羣公各交章，君乃卜少室。[END]
[Q]次韻韋深道獨樂堂十絕  其二[A]人生幾蠟屐，千古一草堂。得失了自判，較然不須量。[END]
[Q]次韻韋深道獨樂堂十絕  其三[A]棐几坐永日，巖花動微風。未知堂中人，此樂誰與同。[END]
[Q]次韻韋深道獨樂堂十絕  其四[A]達人信死生，過眼閱暖冷。了知夢境中，此味獨差永。[END]
[Q]次韻韋深道獨樂堂十絕  其五[A]曩喜韋蘇州，有句盡平淡。只今把君詩，去眼不可暫。[END]
[Q]次韻韋深道獨樂堂十絕  其六[A]鬻錢走京師，我笑員半千。玉階求自試，北牖輸高眠。[END]
[Q]次韻韋深道獨樂堂十絕  其七[A]聞君開華堂，圖書富千古。應笑碧衣郎，試吏坐藍縷。[END]
[Q]次韻韋深道獨樂堂十絕  其八[A]愛酒惜杯乾，懶衣愁客至。世無錦江翁，誰識幽人意。[END]
[Q]次韻韋深道獨樂堂十絕  其九[A]草木各有態，臭味久已分。願言蘭芷藂，東風佩微薫。[END]
[Q]次韻韋深道獨樂堂十絕  其一○[A]跂首望蘅皋，遠目聊增明。相逢定何夕，劇談到參橫。[END]
[Q]律詩三十韻僅存二韻[A]山嶽遭埋沒，乾坤着蔽蒙。已成堆積勢，漸費掃除功。[END]
[Q]與道按田至湖山有詩凡九章次其韻 題上真宫[A]我欲款玄關，誰能供逋客。相將持綵囊，珠露滿蒼柏。[END]
[Q]次韻曾守立春席上七絕句  其一[A]澤國春歸早，連門競築臺。夜來風力峭，疏片半飄梅。[END]
[Q]次韻曾守立春席上七絕句  其二[A]曉凍穿流急，晨光照火新。四郊和氣合，歌吹待班春。[END]
[Q]次韻曾守立春席上七絕句  其三[A]花光浮翦勝，酒色動雕觴。欲識邦侯喜，眉間照席黄。[END]
[Q]次韻曾守立春席上七絕句  其四[A]跨臘纔更歲，經宵併是春。黄堂清訟缿，欲助發生仁。[END]
[Q]次韻曾守立春席上七絕句  其五[A]日應東風轉，春隨北斗回。不須鄒子律，餘暖到寒荄。[END]
[Q]次韻曾守立春席上七絕句  其六[A]曉卜農祥正，遙知歲事豐。小桃如有意，欲吐故時紅。[END]
[Q]次韻曾守立春席上七絕句  其七[A]曲席紛羅綺，中腔度管絲。歡聲連萬井，一一擁春祺。[END]
[Q]過烏江[A]曉望泰山雲，暮飲烏江水。雲水寄萍蹤，何日歸根處。[END]
[Q]夢中賦白鷳[A]惟餘虛名在，長江與蒼山。不逢堯舜世，終此若鳥閑。[END]
[Q]立春內中帖子詞  其一[A]蘭殿光風轉，椒塗淑氣濃。柳烟添曉翠，花露浥春容。[END]
[Q]立春內中帖子詞  其二[A]紫禁遲遲漏，瑤箱細細風。君王問安早，紅燭照簾櫳。[END]
[Q]立春內中帖子詞  其三[A]寶勝金書小，酥盤花様新。六宮呈妙巧，清曉慶佳辰。[END]
[Q]又  其一[A]一氣回蒼陸，千祥集紫宸。天心存愛育，施惠發新春。[END]
[Q]又  其二[A]行仁隆治道，偃武爲生靈。恩施周遐邇，熙熙萬國寧。[END]
[Q]又  其三[A]盛德天垂覆，皇明日照臨。九重頒漢詔，四海識堯心。[END]
[Q]又  其一[A]風轉萬年枝，冰開百子池。多男應禖祀，瑞氣恰來時。[END]
[Q]又  其二[A]瓊斚深浮柏，金牋巧頌椒。宮嬪隨鳯輦，萬壽本東朝。[END]
[Q]端午內中帖子詞  其一[A]雲篆摹仙印，香菰纒綵絲。風回五明扇，日麗萬年枝。[END]
[Q]端午內中帖子詞  其二[A]神飈隨律至，玉宇倍清凉。復古觀書處，偏宜晝漏長。[END]
[Q]端午內中帖子詞  其三[A]兩岐呈瑞麥，三秀産靈芝。天意方垂佑，宸心愈肅祇。[END]
[Q]頌古二首  其一[A]雪壓怪松露，風高野渡橫。將謂衆生苦，更有苦衆生。[END]
[Q]頌古二首  其二[A]相見不須嗔，君窮我亦貧。謂言侵早起，更有夜行人。[END]
[Q]頌古九首  其三[A]寶劍連飛急，透頂便通神。有時輕按處，驚動五湖賓。[END]
[Q]頌古九首  其六[A]馬祖纔陞堂，百丈便卷席。春風一陣來，滿地花狼藉。[END]
[Q]頌古九首  其八[A]臺山路坦平，婆子苦商量。趙州勘破了，清風滿大唐。[END]
[Q]頌古九首  其九[A]因我得禮你，牽牛去飲水。岸上蹄踏蹄，水中觜對觜。[END]
[Q]呈圓悟[A]家住孤峰頂，長年半掩門。自嗟身已老，活計付兒孫。[END]
[Q]頌古四首  其四[A]線道難分處，須知不是伊。牛頭按尾上，豈借大陽輝。[END]
[Q]偈[A]天曉濃霜白，依然境末分。出門無所辨，華鳥寂無聞。[END]
[Q]政和壬辰留題石魚[A]冬旱江成渚，維魚記石稜。滋濡春遂足，狼戾歲將□。[END]
[Q]石城[A]繫纜石城下，恣吟懷暫開。江人橈艇子，將謂莫愁來。[END]
[Q]漢東道中[A]九十九岡遙，天寒雪未消。羸童牽瘦馬，不敢過危橋。[END]
[Q]高溪有懷[A]駐馬高溪側，旅人千里情。雁山山下水，還作此泉聲。[END]
[Q]寄進士賈希[A]恨苦淚不落，耿然東北心。空囊與瘦馬，羈紲意應深。[END]
[Q]冬日與羣公泛舟焦山 二[A]縱步不知遠，夕陽猶未回。好花隨處發，流水趂人來。[END]
[Q]度揭鴻嶺[A]閩越曾爲塞，將軍舊置營。我歌空感慨，西北望神京。[END]
[Q]長門失寵[A]自從別鑾殿，長門幾度春。不知金屋裏，更貯若爲人。[END]
[Q]下山逢故夫[A]踟躕下山婦，共申別離久。爲問織縑人，何必長相守。[END]
[Q]詠破扇[A]輪如明月盡，羅似薄雲穿。無由重掩笑，分在秋風前。[END]
[Q]述懷[A]萬事皆零落，平生不可思。惟餘酒中趣，不減少年時。[END]
[Q]詠燭寄人[A]燭與人相似，通宵遽白煎。不應須下淚，祗是爲人然。[END]
[Q]怨詩三首 一[A]羅敷初總髻，蕙芳正嬌小。月落始歸船，春眠恆著曉。[END]
[Q]怨詩三首 二[A]何處期郎遊，小苑花臺間。相憶不可見，且復乘月還。[END]
[Q]怨詩三首 三[A]別前花照路，別後露垂葉。歌舞須及時，如何坐悲妾。[END]
[Q]碧玉歌[A]碧玉上官妓，出入千花林。珠被玳瑁牀，感郎情意深。[END]
[Q]見美人聞琴不聽[A]洛浦風流雪，陽臺朝暮雲。聞琴不肯聽，似妒卓文君。[END]
[Q]賦詩[A]君爲河邊草，逢春心剩生。妾如臺上鏡，得照始分明。[END]
[Q]自君之出矣[A]自君之出矣，梁塵靜不飛。思君如滿月，夜夜減容輝。[END]
[Q]又自君之出矣[A]自君之出矣，寶鏡爲誰明。思君如隴水，常聞嗚咽聲。[END]
[Q]題慈恩塔[A]漢國山河在，秦陵草樹深。暮雲千里色，無處不傷心。[END]
[Q]失題二首 一[A]天若無雪霜，青松不如草。地若無山川，何人重平道。[END]
[Q]失題二首 二[A]一日天無風，四溟波盡息。人心風不吹，波浪高百尺。[END]
[Q]道傍木[A]狂風拔倒樹，樹倒根已露。上有數枝藤，青青猶未悟。[END]
[Q]失題[A]午醉醒來晚，無人夢自驚。夕陽如有意，長傍小窗明。[END]
[Q]失題[A]舉意三江竭，興心四海枯。南游李邕死，北望宋珪殂。[END]
[Q]寄朗陵兄[A]刺舉官猶屈，風謠政已成。行看換龜組，奏最謁承明。[END]
[Q]短歌二首 一[A]窮通皆是運，榮辱豈關身。不願門前客，看時逢故人。[END]
[Q]短歌二首 二[A]意氣青雲裏，爽朗煙霞外。不羨一囊錢，唯重心襟會。[END]
[Q]鶯[A]欲囀聲猶澀，將飛羽未調。高風不借便，何處得遷喬。[END]
[Q]早行遇雪[A]荒郊昨夜雪，羸馬又須行。四顧無人迹，雞鳴第一聲。[END]
[Q]題季子廟[A]季子讓社稷，又能聽國風。寧知千載後，蘋藻冷祠宮。[END]
[Q]聽琴[A]拂塵開按匣，何事獨顰眉。古調俗不樂，正聲君自知。[END]
[Q]銅雀妓[A]魏王銅雀妓，日暮管弦清。一見西陵樹，心悲舞不成。[END]
[Q]宮詞[A]夢裏君王近，宮中河漢高。秋風能再熱，團扇不辭勞。[END]
[Q]登清居臺[A]迤邐清居臺，連延白雲外。側聆天上語，下視飛鳥背。[END]
[Q]游昌化精舍[A]寶臺侵漢遠，金地接霞高。何必遊天外，忻此契盧敖。[END]
[Q]藥圃[A]綠葉紅英遍，僊經自討論。偶移巖畔菊，鋤斷白雲根。[END]
[Q]荅王無功入長安詠秋蓬見示[A]托根雖異所，飄葉早相依。因風若有便，更共入雲飛。[END]
[Q]湘中怨諷[A]青鷁苦幽獨，隔江相對稀。夜寒蘆葉雨，空作一聲歸。[END]
[Q]登汾上閣[A]汾桂秋水闊，宛似到閶門。惆悵江湖思，惟將南客論。[END]
[Q]題升山[A]城外升山寺，城中望宛然。及登無半日，欲到已經年。[END]
[Q]絕句[A]去國投茲土，編茅隱舊蹤。年年秋水上，獨對數株松。[END]
[Q]哥舒歌[A]北斗七星高，哥舒夜帶刀。至今窺牧馬，不敢過臨洮。[END]
[Q]荅人[A]偶來松樹下，高枕石頭眠。山中無曆日，寒盡不知年。[END]
[Q]歌[A]靜居青嶂裏，高嘯紫煙中。塵世連仙界，瓊田前路通。[END]
[Q]送南中尉[A]羨君初拜職，嗟我獨無名。且是正員尉，全勝兼試卿。[END]
[Q]絕句[A]石沈遼海闊，劒別楚山長。會合知無日，離心滿夕陽。[END]
[Q]河中石刻[A]雨滴空堦曉，無心換夕香。井梧花落盡，一半在銀床。[END]
[Q]五言夜集聯句[A]寒花護月色，墜葉占風音。茲夕無塵慮，高雲共片心。[END]
[Q]天津橋南山中各題一句[A]野坐分苔席，山行繞菊叢。雲衣惹不破，秋色望來空。[END]
[Q]莎柵聯句[A]冰溪時咽絕，風櫪方軒舉。此處不斷腸，定知無斷處。[END]
[Q]過海聯句[A]沙鳥浮還沒，山雲斷復連。櫂穿波底月，船壓水中天。[END]
[Q]重聯句一首[A]瀑溜聞窗外，晴風逼座間。挂冠徒有意，芳桂杳難攀。[END]
[Q]康錄事宅送僧聯句[A]蓮衣宜著雨，竹錫好隨雲。見鶴還應養，逢鷗自作羣。[END]
[Q]句[A]掃葉隨風便，澆花趁日陰。閑雲生不雨，病葉落非秋。[END]
[Q]題洛苑梧葉上[A]舊寵悲秋扇，新恩寄早春。聊題一片葉，將寄接流人。[END]
[Q]題花葉詩[A]一入深宮裏，無由得見春。題詩花葉上，寄與接流人。[END]
[Q]題紅葉[A]流水何太急，深宮盡日閑。殷勤謝紅葉，好去到人間。[END]
[Q]金鎖詩[A]玉燭製袍夜，金刀呵手裁。鎖寄千里客，鎖心終不開。[END]
[Q]詠破簾[A]已漏風聲罷，繩持也不禁。一從經落後，無復有貞心。[END]
[Q]送兄[A]別路雲初起，離亭葉正飛。所嗟人異鴈，不作一行歸。[END]
[Q]寄夫[A]我壻去重湖，臨窗泣血書。殷勤憑燕翼，寄與薄情夫。[END]
[Q]同夫遊秦[A]路掃飢寒跡，天哀志氣人。休零離別淚，攜手入西秦。[END]
[Q]誚喜鵲[A]疇昔鴛鴦侶，朱門賀客多。如今無此事，好去莫相過。[END]
[Q]古意[A]昨夜巫山中，失却陽臺女。朝來香閣裏，獨伴楚王語。[END]
[Q]贈故人[A]昔別容如玉，今來鬢若絲。淚痕應共見，腸斷阿誰知。[END]
[Q]題奉慈寺[A]日月金輪動，旃檀碧樹秋。塔分鴻鴈翅，鐘挂鳳凰樓。[END]
[Q]荅諸姊妹戒飲[A]平生偏好酒，勞爾勸吾餐。但得杯中滿，時光度不難。[END]
[Q]溪口雲[A]溶溶溪口雲，纔向溪中吐。不復歸溪中，還作溪中雨。[END]
[Q]池上竹[A]此君臨此池，枝低水相近。碧色綠波中，日日流不盡。[END]
[Q]沙上鷺[A]沙頭一水禽，鼓翼揚清音。只待高風便，非無雲漢心。[END]
[Q]雙槿樹[A]綠影競扶疎，紅姿相照灼。不學桃李花，亂向春風落。[END]
[Q]子夜歌十八首 一[A]儂既剪雲鬟，郎亦分絲髮。覓向無人處，綰作同心結。[END]
[Q]子夜歌十八首 二[A]夜夜不成寐，擁被啼終夕。郎不信儂時，但看枕上跡。[END]
[Q]子夜歌十八首 三[A]何時得成匹，離恨不復牽。金針刺菡萏，夜夜得見蓮。[END]
[Q]子夜歌十八首 四[A]相逢逐涼候，黃花忽復香。顰眉臘月露，愁殺未成霜。[END]
[Q]子夜歌十八首 五[A]明窗弄玉指，指甲如水晶。翦之特寄郎，聊當攜手行。[END]
[Q]子夜歌十八首 六[A]寄語閨中娘，顏色不常好。含笑對棘實，歡娛須是棗。[END]
[Q]子夜歌十八首 七[A]良會終有時，勸郎莫得怒。薑蘖畏春蠶，要綿須辛苦。[END]
[Q]子夜歌十八首 八[A]醉夢幸逢郎，無奈烏啞啞。中山如有酒，敢借千金價。[END]
[Q]子夜歌十八首 九[A]信使無虛日，玉醞寄盈觥。一年一日雨，底事太多晴。[END]
[Q]子夜歌十八首 十[A]繡房擬會郎，四窗日離離。手自施屏障，恐有女伴窺。[END]
[Q]子夜歌十八首 十一[A]相思百餘日，相見苦無期。褰裳摘藕花，要蓮敢恨池。[END]
[Q]子夜歌十八首 十二[A]金盆盥素手，焚香誦普門。來生何所願，與郎爲一身。[END]
[Q]子夜歌十八首 十三[A]花池多芳水，玉杯挹贈郎。避人藏袖裏，溼却素羅裳。[END]
[Q]子夜歌十八首 十四[A]感郎金鍼贈，欲報物俱輕。一雙連素縷，與郎聊定情。[END]
[Q]子夜歌十八首 十五[A]寒風響枯木，通夕不得臥。早起遣問郎，昨宵何以過。[END]
[Q]子夜歌十八首 十六[A]得郎日嗣音，令人不可覩。熊膽磨作墨，書來字字苦。[END]
[Q]子夜歌十八首 十七[A]輕巾手自製，顏色爛含桃。先懷儂袖裏，然後約郎腰。[END]
[Q]子夜歌十八首 十八[A]儂贈綠絲衣，郎遺玉鉤子。即欲繫儂心，儂思著郎體。[END]
[Q]荅張生[A]待月西廂下，迎風戶半開。拂牆花影動，疑是玉人來。[END]
[Q]告絕詩[A]棄置今何道，當時且自親。還將舊來意，憐取眼前人。[END]
[Q]製履贈楊達[A]金刀翦紫羢，與郎作輕履。願化雙仙鳧，飛來入閨裏。[END]
[Q]獨遊家園[A]可惜春時節，依前獨自遊。無端兩行淚，長只對花流。[END]
[Q]荅少年[A]誰家少年兒，心中暗自欺。不道終不可，可即恐郎知。[END]
[Q]詩偈 十[A]凡夫龢著事，不免三界輪。與說無生理，閉耳佯不聞。[END]
[Q]詩偈 二十四[A]孫兒正啼哭，母言來與金。捻他黃葉把，便是正聲音。[END]
[Q]詩偈 二十五[A]別淚成河海，骨如毘富山。祇緣塵識法，所以遣心然。[END]
[Q]詩偈 二十六[A]前人若有事，我猶佯不知。何況他無問，讒舌強卑卑。[END]
[Q]詩偈 二十七[A]勸君師子吼，莫學野干鳴。若能香象起，感得鳳凰迎。[END]
[Q]詩偈 二十八[A]一種學事業，亦來登選場。祇緣口義錯，落第在他鄉。[END]
[Q]詩偈 二十九[A]心王不了事，却被六賊使。共賊作火下，無由出生死。[END]
[Q]詩偈 三十[A]別人終不賤，別寶終不貪。祇今擔鐵漢，不肯博金銀。[END]
[Q]詩偈 三十二[A]四性同一舍，三身同一室。一切惡知識，總見彌陀佛。[END]
[Q]詩偈 三十三[A]教君一箇法，有事無處避。若能如理修，存本却有利。[END]
[Q]詩偈 三十五[A]無求勝禮佛，知足勝持齋。本自無薪火，何勞更拾柴。[END]
[Q]詩偈 三十六[A]說事滿天下，入理實無多。常被有爲縛，何日見彌陀。[END]
[Q]詩偈 三十七[A]起時惟法起，行時共佛行。騰騰三界內，諸法自無生。[END]
[Q]詩偈 三十八[A]大海淼無涯，衆生自著枷。無求出妙德，心生勞算沙。[END]
[Q]詩偈 三十九[A]一念心清淨，處處蓮花開。一華一淨土，一土一如來。[END]
[Q]偈 一[A]少室人不識，金陵又再來。臨濟一隻眼，到處爲人開。[END]
[Q]樂天偶眠詩[A]放盃書桉上，枕臂火爐前。（《吟窗雜錄》卷二六）。[END]
[Q]缺題 一[A]我愛朱處士，三吳居中央。罷亞百頃稻，西風吹半黃。[END]
[Q]早夏  其一[A]脫幘吏休後，憑軒風快餘。瀑泉增瀨急，新葉補林疏。[END]
[Q]早夏  其二[A]暑初天未熱，觀閣進輕涼。果熟愁枝重，荷生覺渚香。[END]
[Q]麓山十詠 真身湖[A]曉光澄水月，秋影顫風幡。宛是真如地，荷花獲翠軒。[END]
[Q]升中古柏[A]雪挫更霜摧，寒心未易回。庭前皆古意，何必問西來。[END]
[Q]書院[A]雨久藏書蠹，風高老屋斜。鄰居盡金碧，一一梵王家。[END]
[Q]四絕堂[A]千燈傳靜剎，四絕號虛堂。已是金銀界，仍爲翰墨場。[END]
[Q]洞真觀[A]木老巖坰冷，泉飛月殿寒。栖真無一事，清嘯倚欄干。[END]
[Q]抱黄洞[A]靈洞古壇基，烟蘿接翠微。日西春又晚，不見羽人歸。[END]
[Q]嶽麓寺[A]古木與雲齊，門前百丈梯。我來煩想滌，疑是過靈溪。[END]
[Q]白鶴泉[A]靈派本無源，因禽潄玉泉。自非流異稟，誰識洞中僊。[END]
[Q]法華堂[A]峯頂已崔嵬，因高更筑臺。夜分僧定起，咫尺見雲雷。[END]
[Q]拜嶽石[A]片石倚中天，雲深鳥道間。人多祝堯壽，登此拜南山。[END]
[Q]過雲安軍下巖僧舍[A]幽寺倚巖阿，雲扉掩薜蘿。老僧中燕息，誰問世風波。[END]
[Q]橫溪洞飛泉[A]寒瀑落春巖，天垂百丈縑。更疑仙客宴，不捲水晶簾。[END]
[Q]和范御史過陳州[A]灣盡疑無路，堤回忽見橋。冬空仍水後，物物稱蕭條。[END]
[Q]題魚關[A]奔流出萬山，亂石銷孱顔。彼躍龍門者，何嘗懼此關。[END]
[Q]男㞦生日[A]重九登高節，陽秋稟氣和。家家懽會日，祺壽所宜多。[END]
[Q]次韻吳天常[A]塵事不留毫，誰云夢寐勞。因思四老會，今復數年高。[END]
[Q]書琴壇[A]制動必原靜，治人先正心。風乎晝壇上，退食鳴瑶琴。[END]
[Q]和范御史石倉晚泊[A]天迥旅懷闊，風長野叫來。滄波清可愛，先爲濯京埃。[END]
[Q]覺林寺[A]古寺無碑刻，僧云不記年。自餘安所問，惟是愛林泉。[END]
[Q]寒食[A]普天皆滅焰，匝地盡藏煙。不知何處火？來就客心然。[END]
[Q]句[A]周原五稼起，雲海百川歸。願此零陵燕，長隨征斾飛。[END]
[Q]和張燕公耗磨日飲 一[A]上月今朝減，流傳耗磨辰。還將不事事，同醉俗中人。[END]
[Q]和張燕公耗磨日飲 二[A]春來半月度，俗忌一朝閑。不酌他鄉酒，無堪對楚山。[END]
[Q]正朝上左相張燕公[A]歲去愁終在，春還命不來。長吁問丞相，東閣幾時開。[END]
[Q]巫山[A]流景一何速，年華不可追。解佩安所贈，怨咽空自悲。[END]
[Q]與國賢良夜歌二首 一[A]柳臺臨新堰，樓堞相重複。窈窕鳳皇姝，傾城復傾國。[END]
[Q]與國賢良夜歌二首 二[A]杏間花照灼，樓上月裴回。帶嬌移玉柱，含笑捧金杯。[END]
[Q]書懷[A]心爲明時盡，君門尚不容。田園迷徑路，歸去欲何從。[END]
[Q]流所贈張錫[A]黃葉因風下，甘從洛浦隈。白雲何所爲，還出帝鄉來。[END]
[Q]途中口號[A]抱玉三朝楚，懷書十上秦。年年洛陽陌，花鳥弄歸人。[END]
[Q]南望樓[A]去國三巴遠，登樓萬里春。傷心江上客，不是故鄉人。[END]
[Q]臨川送別[A]秋郊日半隱，野樹煙初映。風水正蕭條，那堪動離詠。[END]
[Q]題殿前桂葉[A]桂樹生南海，芳香隔楚山。今朝天上見，疑是月中攀。[END]
[Q]寒食[A]普天皆滅焰，匝地盡藏煙。不知何處火？來就客心然。[END]
[Q]覽鏡[A]歲去紅顏盡，愁來白髮新。今朝開鏡匣，疑是別逢人。[END]
[Q]獨愁[A]聞道成都酒，無錢亦可求。不知將幾斗，銷得此來愁。[END]
[Q]昭君怨三首 一[A]漢道方全盛，朝廷足武臣。何須薄命妾，辛苦事和親。[END]
[Q]昭君怨三首 二[A]揜淚辭丹鳳，銜悲向白龍。單于浪驚喜，無復舊時容。[END]
[Q]昭君怨三首 三[A]胡地無花草，春來不似春。自然衣帶緩，非是爲腰身。[END]
[Q]春雪[A]春雪滿空來，觸處似花開。不知園裏樹，若箇是真梅。[END]
[Q]詠院中藂竹[A]擢擢當軒竹，青青重歲寒。心貞徒見賞，籜小未成竿。[END]
[Q]和呂御史詠院中藂竹[A]聞君庭竹詠，幽意歲寒多。歎息爲冠小，良工將奈何。[END]
[Q]別親朋[A]畏途方萬里，生涯近百年。不知将白首，何處入黄泉。[END]
[Q]奉和正旦賜宰臣栢葉應制[A]綠葉迎春綠，寒枝歷歲寒。願持柏葉壽，長奉萬年歡。[END]
[Q]遊涇川琴溪[A]環潭澄曉色，疊嶂照秋影。幽致欣所逢，紛慮自茲屏。[END]
[Q]奉和元日賜羣臣栢葉應制[A]器乏雕梁器，材非構廈材。但將千歲葉，常奉萬年杯。[END]
[Q]詠黃鶯兒[A]欲囀聲猶澀，將飛羽未調。高風不借便，何處得遷喬。[END]
[Q]百舌[A]百舌鳴高樹，弄音無常則。借問聲何煩，末俗不尚默。[END]
[Q]朝退[A]朱門長不閉，親友恣相過。年今將半百，不樂復如何。[END]
[Q]罷相作[A]避賢初罷相，樂聖且銜杯。爲問門前客，今朝幾箇來。[END]
[Q]詠木槿樹題武進文明府廳[A]物情良可見，人事不勝悲。莫恃朝榮好，君看暮落時。[END]
[Q]經慈澗題[A]岸與恩同廣，波將慈共深。涓涓勞日夜，長似下流心。[END]
[Q]題袁氏別業[A]主人不相識，偶坐爲林泉。莫謾愁沽酒，囊中自有錢。[END]
[Q]江南曲五首 一[A]長干斜路北，近浦是兒家。有意來相訪，明朝出浣紗。[END]
[Q]江南曲五首 二[A]發向橫塘口，船開值急流。知郎舊時意，且請攏船頭。[END]
[Q]江南曲五首 三[A]昨暝逗南陵，風聲波浪阻。入浦不逢人，歸家誰信汝。[END]
[Q]江南曲五首 四[A]未曉已成妝，乘潮去茫茫。因從京口渡，使報邵陵王。[END]
[Q]江南曲五首 五[A]始下芙蓉樓，言發瑯琊岸。急爲打船開，惡許傍人見。[END]
[Q]句[A]窮花常閉戶，秋城聞搗衣。樹迴早秋色，川長遲落暉。[END]
[Q]石橋琪樹[A]山上天將近，人間路漸遙。誰當雲裏見，知欲渡仙橋。[END]
[Q]絕句[A]茫茫煙上水，日暮陰雲飛。孤坐正愁緒，湖南誰擣衣。[END]
[Q]臨川山行[A]朝見青山雪，暮見青山雲。雲山無斷絕，秋思日紛紛。[END]
[Q]閨怨二首 一[A]鴈盡書難寄，愁多夢不成。願隨孤月影，流照伏波營。[END]
[Q]閨怨二首 二[A]隴底嗟長別，流襟一動君。何言幽咽所，更作死生分。[END]
[Q]寄天台司馬道士[A]河洲花豔爚，庭樹光彩蒨。白雲天台山，可思不可見。[END]
[Q]句[A]思酸寒鴈斷，淅瀝秋樹空。漁陽燕舊都，美女花不如。[END]
[Q]詠黃鶯[A]欲囀聲猶澀，將飛羽未調。高風不借便，何處得遷喬。[END]
[Q]失題[A]漢家輕壯士，無狀殺彭王。一遇風塵起，令誰守四方。[END]
[Q]句[A]殘花與露落，墮葉隨風翻。日側南澗幽，風凝北林暮。[END]
[Q]閏月七日織女[A]耿耿曙河微，神仙此夜稀。今年七月閏，應得兩回歸。[END]
[Q]清谿泛舟[A]旅人倚征棹，薄暮起勞歌。笑攬清谿月，清輝不厭多。[END]
[Q]賦得春鶯送友人二首 一[A]翅掩飛鶯舞，啼惱婕妤悲。料取金閨意，因君問所思。[END]
[Q]賦得春鶯送友人二首 二[A]流鶯拂繡羽，二月上林期。待雪銷金禁，銜花向玉墀。[END]
[Q]遊宣州琴谿同武平一作[A]靈谿非人迹，仙意素所秉。鱗嶺森翠微，澄潭照秋景。[END]
[Q]同洛陽李少府觀永樂公主入蕃[A]邊地鶯花少，年來未覺新。美人天上落，龍塞始應春。[END]
[Q]怨詞二首 一[A]妾有羅衣裳，秦王在時作。爲舞春風多，秋來不堪著。[END]
[Q]怨詞二首 二[A]樓頭桃李疎，池上芙蓉落。織錦猶未成，蛩聲入羅幕。[END]
[Q]古意二首 一[A]玉籠薰繡裳，著罷眠洞房。不能春風裏，吹却蘭麝香。[END]
[Q]古意二首 二[A]種棘遮蘼蕪，畏人來采殺。比至狂夫還，看看幾花發。[END]
[Q]襄陽曲二首 一[A]蕙草嬌紅萼，時光舞碧雞。城中美年少，相見白銅鞮。[END]
[Q]襄陽曲二首 二[A]少年襄陽地，來往襄陽城。城中輕薄子，知妾解秦箏。[END]
[Q]魏宮詞[A]朝日照紅妝，擬上銅雀臺。畫眉猶未了，魏帝使人催。[END]
[Q]長信草[A]長信宮中草，年年愁處生。故侵珠履跡，不使玉階行。[END]
[Q]長樂少年行[A]遺却珊瑚鞭，白馬驕不行。章臺折楊柳，春日路傍情。[END]
[Q]湖南曲[A]湖南送君去，湖北送君歸。湖裏鴛鴦鳥，雙雙他自飛。[END]
[Q]中流曲[A]歸時日尚早，更欲向芳洲。渡口水流急，迴船不自由。[END]
[Q]王孫遊[A]自與王孫別，頻看黃鳥飛。應由春草誤，著處不成歸。[END]
[Q]采蓮曲[A]玉漵花爭發，金塘水亂流。相逢畏相失，並著采蓮舟。[END]
[Q]子夜冬歌[A]寂寥抱冬心，裁羅又褧褧。夜久頻挑燈，霜寒剪刀冷。[END]
[Q]麗人曲[A]紅顏稱絕代，欲並真無侶。獨有鏡中人，由來自相許。[END]
[Q]小長干曲[A]月暗送潮風，相尋路不通。菱歌唱不徹，知在此塘中。[END]
[Q]王昭君[A]漢使南還盡，胡中妾獨存。紫臺綿望絕，秋草不堪論。[END]
[Q]秦女卷衣[A]雖入秦帝宮，不上秦帝牀。夜夜玉窗裏，與他卷衣裳。[END]
[Q]今別離[A]送別未能旋，相望連水口。船行欲映洲，幾度急搖手。[END]
[Q]衞豔詞[A]淇上桑葉青，青樓含白日。比時遙望君，車馬城中出。[END]
[Q]渭水西別李崙[A]隴右長亭堠，山陰古塞秋。不知嗚咽水，何事向西流。[END]
[Q]古意[A]淨掃黃金階，飛霜皎如雪。下簾彈箜篌，不忍見秋月。[END]
[Q]送韓十四被魯王推遞往濟南府[A]西候情何極，南冠怨有餘。梁王雖好事，不察獄中書。[END]
[Q]流崖州至鬼門關作[A]一去一萬里，千知千不還。崖州何處在？生度鬼門關。[END]
[Q]戲贈邵使君張郎[A]少婦石榴裙，新妝白玉面。能迷張公子，不許時相見。[END]
[Q]題奉國寺[A]新秋夜何爽，露下風轉淒。一磐竹林外，千燈花塔西。[END]
[Q]題龍門寺[A]窗燈林靄裏，聞磬水聲中。更與龍華會，爐煙滿夕風。[END]
[Q]絕句三首  其一[A]車薪勝杯水，輿羽重鈎金。物理元無定，權衡只在心。[END]
[Q]絕句三首  其二[A]買絲繡平原，儗金鑄子期。君子病無能，不病人不知。[END]
[Q]絕句三首  其三[A]杜欲誅雲師，韓將訟風伯。水旱不由天，那是詩人責。[END]
[Q]雪夜不寐偶成短句十首用渭北春天樹江東日暮雲爲韻  其一[A]丈夫慎出處，功成乃身退。古人夫何如，八十釣清渭。[END]
[Q]雪夜不寐偶成短句十首用渭北春天樹江東日暮雲爲韻  其二[A]四時循化機，萬物隨動息。衆星紛熒熒，天運齊拱北。[END]
[Q]雪夜不寐偶成短句十首用渭北春天樹江東日暮雲爲韻  其三[A]縞素製野服，誤染京華塵。舊業在何處，梅花江上春。[END]
[Q]雪夜不寐偶成短句十首用渭北春天樹江東日暮雲爲韻  其四[A]男兒不得志，壯心惜徂年。長空起鵰鶚，目送入寥天。[END]
[Q]雪夜不寐偶成短句十首用渭北春天樹江東日暮雲爲韻  其五[A]布衾生凄寒，夜夜夢歸去。心恐秋風深，摧殘紫荆樹。[END]
[Q]雪夜不寐偶成短句十首用渭北春天樹江東日暮雲爲韻  其六[A]吟苦不成寐，寒窗凝夜缸。千古誰知心，遥遥賈長江。[END]
[Q]雪夜不寐偶成短句十首用渭北春天樹江東日暮雲爲韻  其七[A]此身如斷蓬，飄蕭隨北風。錢塘一望地，家住西湖東。[END]
[Q]雪夜不寐偶成短句十首用渭北春天樹江東日暮雲爲韻  其八[A]客慮千萬端，長吁愁不出。誰能事低首，揮杯送白日。[END]
[Q]雪夜不寐偶成短句十首用渭北春天樹江東日暮雲爲韻  其九[A]幾欲膏吾車，老眼不識路。弟妹今何之，蕭蕭白髪暮。[END]
[Q]雪夜不寐偶成短句十首用渭北春天樹江東日暮雲爲韻  其一○[A]昨日家書至，慰我久離群。游子眼欲斷，日日望白雲。[END]
[Q]東風[A]東風何太急，日落黄塵起。篝燈吹欲滅，驟雨打窗紙。[END]
[Q]秋塘觀魚[A]野塘落芙蕖，下有潜鱗躍。漁多罟日深，圉圉方自樂。[END]
[Q]戲書所見[A]雲英捧玉液，真是裴郎偶。不知幾萬錢，買得玉杵臼。[END]
[Q]送祝君晟湖州提領案牘[A]幕府今何處，青山水繞城。烏程有美酒，還肯餉春耕。[END]
[Q]題李義夫無鎖亭二首  其一[A]清風四無邊，曠然此君宅。可不問主人，不可容俗客。[END]
[Q]題李義夫無鎖亭二首  其二[A]昨日蒼溪叟，曾來斫釣竿。山童尋鶴去，失却報平安。[END]
[Q]題畫二首  其一[A]雲巢八十翁，觀化得三昧。無聲凉月下，適意芳草外。[END]
[Q]題畫二首  其二[A]物物具天機，緣何紙上生。有時掛素壁，自動亦自鳴。[END]
[Q]題畫春景[A]青山多喬木，柳枝低婀娜。春風在毫端，高遷無不可。[END]
[Q]題月汀圖二首  其一[A]太陰水之精，浴水光愈潔。常怪市中人，不識沙頭月。[END]
[Q]題月汀圖二首  其二[A]露垂蘭葉光，風翻藕花影。灘前白鷺睡，夜半莫摇艇。[END]
[Q]題畫梨花[A]淡容露如洗，生色春欲動。紙帳小屏低，同入梅花夢。[END]
[Q]題碧桃手卷[A]爛枝空有色，飛羽本無情。獨立春風裏，如聞三兩聲。[END]
[Q]寫竹[A]傳神疑有月，著色淡無烟。此是詩人筆，胸中有渭川。[END]
[Q]題南宮子中畫鶑[A]金衣何璀璀，飛向垂楊樹。久立却無聲，東風吹不去。[END]
[Q]題畫白雁二首  其一[A]蘆花秋半黄，三兩下寒塘。北風正蕭瑟，書遠不曾將。[END]
[Q]題畫白雁二首  其二[A]未曾至雁門，安知食雁美。若讀潜夫論，當不保此紙。[END]
[Q]偶題  其一[A]少年不更事，新學多誤人。桓沖成繆語，張禹豈純臣。[END]
[Q]詠妓[A]花木最無情，春風一番好。人憐新態度，一歲一回老。[END]
[Q]班婕妤  其一[A]一自憐捐棄，香跡玉階疏。聞道西宮路，近亦絕鸞輿。[END]
[Q]班婕妤  其二[A]翠箔玉蟾窺，天街仙籟絕。抱恨坐夜長，銀釭半明滅。[END]
[Q]幽居四景 山色[A]遠山翠不減，滿庭摇空青。坐對太古色，終日有餘情。[END]
[Q]幽居四景 水光[A]渺渺涵秋色，澄澄生曉烟。四山潦初歇，寒玉一溪完。[END]
[Q]幽居四景 窗月[A]山月流素暉，小窗絕囂響。四壁寂無聲，合座生靈爽。[END]
[Q]幽居四景 蛩音[A]落木舊山寺，霜清葉掃風。已無雞犬聲，虛殿鳴秋蛩。[END]
[Q]龍鱗石[A]古石橫青壁，蒼蛟松下蟠。日斜山氣濕，瘦甲動餘寒。[END]
[Q]梅花[A]瀟灑石池邊，清標出自然。東風零亂後，蛻甲玉蜿蜒。[END]
[Q]題畫小景[A]山合雲初盡，溪陰下夕陽。貪看無限好，柳底坐秋光。[END]
[Q]竹亭納凉[A]獨坐幽篁陰，停繡更鳴琴。葉齊林影密，惟有清風心。[END]
[Q]西樓晚眺[A]向晚登高樓，簾閒樓上頭。白烟凝野水，望斷使人愁。[END]
[Q]哭沈生[A]中路憐長別，無因復見聞。願將今日意，化作陽臺雲。[END]
[Q]夜鷺[A]白鷺宿秋陂，夜寒如墮雪。久立不飛去，月明霜氣冽。[END]
[Q]閒坐口謠[A]獨坐看花枝，無言雙淚垂。癡婢不知意，問我心恨誰。[END]
[Q]秋夜長[A]秋風生夜凉，風凉秋夜長。貪看山月白，清露濕衣裳。[END]
[Q]聽琴[A]竹外結枯桐，琅琅生松風。聽來還自惜，坐對燭花紅。[END]
[Q]華清宮[A]柳暗春風遠，花飛香夢殘。夜深明月度，寂寞玉雕闌。[END]
[Q]長信宮[A]珠箔疏流月，螢歸定繡裳。宮西燈火合，歌吹起昭陽。[END]
[Q]義合寺二首  其一[A]峭壁空翠濕，幽林煙霏清。峰巔忽長嘯，疑是孫登聲。[END]
[Q]義合寺二首  其二[A]枯根絆老石，槁葉填古逕。四山悄無人，鏗然一聲磬。[END]
[Q]尋幽[A]尋幽烏石谷，曳杖白雲岡。野燒半空赤，西風萬葉黄。[END]
[Q]己丑正月二日入山中題岩石二首  其一[A]一掬岩下水，不滿數寸深。當其伏坎時，已有東注心。[END]
[Q]己丑正月二日入山中題岩石二首  其二[A]我訪桃源人，桃源在何處。世上無桃源，何必移家去。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 入山[A]石浪嚙我足，山雨濕我衣。冥行果爲誰，笑撫桄榔枝。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 解包[A]投裝即虛館，簷溜猶浪浪。主人眼爲青，熾薪燎衣裳。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 看雲[A]濛濛穿石罅，片片宿簷端。如示變滅相，時出復時還。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 對雪[A]晃晃紙窗明，簌簌時聞落。出戶欲尋詩，瘦馿雙耳卓。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 聽雨[A]疏聲連永夜，寒意薄吟身。惆悵三生夢，彭城古木春。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 聽泉[A]出山靜而清，遇石何不平。誰能携素琴，爲我寫此聲。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 聽簫[A]嗚嗚傳素恨，渺渺起新愁。臺空鳳已去，楚山千頃秋。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 聽笛[A]有客携笛來，一聲山石裂。老子據胡床，東峰方吐月。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 論詩[A]大雅久寂寥，落落爲誰語。我欲友古人，參到無言處。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 煮茶[A]枯樵生活火，清瀑薦靈芽。且賞此味永，從渠客未嘉。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 蘭[A]綠葉映芳蕤，貞姿在空谷。紛紛世人同，寂寂君子獨。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 老梅[A]枯根寄斷崖，槎牙老風雪。疏花如高人，歛衽不敢折。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 苦菜[A]采苦南山下，載咏采苦詩。舍旃復舍旃，此味人得知。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 芹[A]離離生澗底，薇蕨敢雁行。人皆美其羹，我獨采其芳。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 劉郎菜[A]天台採藥客，此地菜留名。流水年年恨，春風歲歲生。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 黄精[A]東風抽靈芽，厚土長黄玉。我欲勤服食，從此長辟穀。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 鷹爪菜[A]何人品小草，乃以鷹爪名。吾舌安用甘，且得吾眼明。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 蒲花[A]綠穟糝輕黄，隨風墮霏屑。富貴未足道，看取十二節。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 石漥[A]飛泉所舂撞，懸崖偶成窾。信似太山溜，吾欲銘其坎。[END]
[Q]余自入山距出山五十五日竹屋青燈山陰杖屨忘其癡不了事矣隨所賦錄之得二十首 出山[A]坐覺日月長，還疑宇宙隘。長嘯出山來，如在太虛外。[END]
[Q]用仲退韻奉寄三首  其一[A]懷人耿青燈，兀兀香事已。夢繞明月灣，水清見石底。[END]
[Q]用仲退韻奉寄三首  其二[A]與君外形骸，更自離言說。此聚雖難常，此意終不別。[END]
[Q]用仲退韻奉寄三首  其三[A]約略古堰西，坡陀山外路。相從十二年，迎送幾來去。[END]
[Q]大德二年戊戌正月梅始花[A]老樹冰霜晚，孤花天地心。翛然懷遠韻，相對意彌深。[END]
[Q]己亥重九夜歸篝燈獨酌因思乙未歲是日陪余敬可携趙定庵馬寧卿王叔文雲隠二三道伴登芝山駐接仙亭蔬盤果食清談竟日今諸道萍散而敬可九原不可作對酒凄然殆無以爲懷也[A]重陽當痛飲，對酒更生悲。惆悵芝山夢，死生俱別離。[END]
[Q]書芳洲題長江萬里圖詩後[A]萬里朝宗勢，其源可濫觴。從來不在險，畫裏論興亡。[END]
[Q]庚子九月十四日陪芳洲觀山中泉石次韻[A]問酒竹籬深，尋詩土花碧。石上更盤桓，長嘯情何極。[END]
[Q]書壁[A]佳木交穉綠，小閣掩春深。唯有山西叟，相看識此心。[END]
[Q]夜坐與劉信翁清談[A]清坐不知疲，相對忘賓主。他年記此夜，青燈聽疏雨。[END]
[Q]十一月十五山行見梅一枝[A]老樹千年意，枯槎一點春。相逢驚別久，佇立重凝神。[END]
[Q]周德言游小廬山觀余壁間詩次韻示教走筆奉謝  其一[A]美人塵外姿，胸次澹孤清。空堂語三日，隠隠金石聲。[END]
[Q]周德言游小廬山觀余壁間詩次韻示教走筆奉謝  其二[A]蘭茗尋舊題，媿我昔好逕。妙語爲湔祓，清越泗濱磬。[END]
[Q]舟行即景[A]江流千丈碧，崖樹一枝紅。臨眺延緣久，扁舟我欲東。[END]
[Q]宿常山  其一[A]小樓臨水際，一塔出林端。爲報山僧喜，無勞問數灘。[END]
[Q]宿常山  其二[A]燈影照白髪，清酤浣旅顔。半生堪一笑，四度宿常山。[END]
[Q]秋懷二首  其一[A]細雨沾庭濕，驚風入袖寒。黄花有佳色，獨自倚闌看。[END]
[Q]秋懷二首  其二[A]門巷鳴乾葉，階除吟候蟲。幽懷不可奈，絲雨更濛濛。[END]
[Q]夜坐[A]丈室四壁靜，孤燈永夜明。蒲團清坐穩，簷鐵兩三聲。[END]
[Q]長安道[A]朱門暎綠楊，雙闕抵通莊。玉珮聲逾遠，紅塵猶自香。[END]
[Q]跌傷伏枕有勸醲酒者蹔忘所苦因有一絕[A]一杯宜病士，四體委胡牀。蹔得遺形處，陶然在醉鄉。[END]
[Q]知非[A]名敎自可樂，搢紳貴行道。何必學狂歌，深山對豐草。[END]
[Q]誡言[A]言之或未行，前哲所不取。方寸雖浩然，因之三緘口。[END]
[Q]醉後[A]美祿與賢人，相逢自可親。願將花柳月，盡賞醉鄉春。[END]
[Q]和邵端公醉後寄于諫議之作[A]莫羨簷前柳，春風獨早歸。陽和次第發，桃李更芳菲。[END]
[Q]李韶州著書常論釋氏之理貴州有能公遺跡詩以問之[A]常日區中暇，時聞象外言。曹溪有宗旨，一爲勘心源。[END]
[Q]馬上贈虛公[A]馬足早塵深，飄纓又滿襟。吾師有甘露，爲洗此時心。[END]
[Q]嶺上逢久別者又別[A]十年曾一別，征路此相逢。馬首向何處，夕陽千萬峯。[END]
[Q]詹事府宿齋絕句[A]清齋四體泰，白晝一室空。摧頹有古樹，騷屑多悲風。[END]
[Q]夏至日作[A]璿樞無停連，四序相錯行。寄言赫曦景，今日一陰生。[END]
[Q]敷水驛[A]空見水名敷，秦樓昔事無。臨風駐征騎，聊復捋髭鬚。[END]
[Q]曉[A]曉風搖五兩，殘月映石壁。稍稍曙光開，片帆在空碧。[END]
[Q]晝[A]孤舟漾曖景，獨鶴下秋空。安流日正晝，淨綠天無風。[END]
[Q]晚[A]古樹夕陽盡，空江暮靄收。寂寞扣船坐，獨生千里愁。[END]
[Q]夜[A]猨聲到枕上，愁夢紛難理。寂寞深夜寒，青霜落秋水。[END]
[Q]成南陽墓[A]枯荄沒古基，駮蘚蔽豐碑。向晚微風起，如聞坐嘯時。[END]
[Q]春日雪酬潘孟陽迴文[A]酒杯春醉好，飛雪晚庭閑。久憶同前賞，中林對遠山。[END]
[Q]雜言和常州李員外副使春日戲題十首 一[A]隨風柳絮輕，暎日杏花明。無奈花深處，流鶯三數聲。[END]
[Q]玉臺體十二首 三[A]隱映羅衫薄，輕盈玉腕圓。相逢不肯語，微笑畫屏前。[END]
[Q]玉臺體十二首 四[A]知向遼東去，由來幾許愁。破顏君莫怪，嬌小不禁羞。[END]
[Q]玉臺體十二首 五[A]樓上吹簫罷，閨中刺繡闌。佳期不可見，盡日淚潺潺。[END]
[Q]玉臺體十二首 六[A]淚盡珊瑚枕，魂銷玳瑁牀。羅衣不忍著，羞見繡鴛鴦。[END]
[Q]玉臺體十二首 七[A]君去期花時，花時君不至。簷前雙燕飛，落妾相思淚。[END]
[Q]玉臺體十二首 八[A]空閨滅燭後，羅幌獨眠時。淚盡腸欲斷，心知人不知。[END]
[Q]玉臺體十二首 九[A]秋風一夜至，吹盡後庭花。莫作經時別，西鄰是宋家。[END]
[Q]玉臺體十二首 十[A]獨自披衣坐，更深月露寒。隔簾腸欲斷，爭敢下堦看。[END]
[Q]玉臺體十二首 十一[A]昨夜裙帶解，今朝蟢子飛。鉛華不可棄，莫是藁砧歸。[END]
[Q]玉臺體十二首 十二[A]萬里行人至，深閨夜未眠。雙眉燈下埽，不待鏡臺前。[END]
[Q]相思樹[A]家寄江東遠，身對江西春。空見相思樹，不見相思人。[END]
[Q]酬九日[A]重九共遊娛，秋光景氣殊。他時頭似雪，還對插茱萸。[END]
[Q]中書送勅賜齋饌戲酬[A]常日每齊眉，今朝共解頤。遙知大官膳，應與衆雛嬉。[END]
[Q]勅賜長壽酒因口號以贈[A]恩霑長壽酒，歸遺同心人。滿酌共君醉，一杯千萬春。[END]
[Q]次滕老莊[A]征途無旅館，當晝喜逢君。羸病仍留客，朝朝掃白雲。[END]
[Q]和潘孟陽春日雪迴文絕句[A]遲遲日氣暖，漫漫雪天春。知君欲醉飲，思見此交親。[END]
[Q]春日雪以迴文絕句呈張薦權德輿[A]春梅雜落雪，發樹幾花開。真須盡興飲，仁里願同來。[END]
[Q]城隍廟賽雨二首 一[A]零雨慰斯人，齋心薦綠蘋。山風簫鼓響，如祭敬亭神。[END]
[Q]城隍廟賽雨二首 二[A]積潤通千里，推誠奠一巵。回飆經畫壁，忽似偃雲旗。[END]
[Q]初移琪樹[A]愛此丘中物，煙霜盡日看。無窮碧雲意，更助綠窗寒。[END]
[Q]銜魚翠鳥[A]有意蓮葉間，瞥然下高樹。擘破得全魚，一點翠光去。[END]
[Q]和鄭相公尋宣上人不遇[A]方尋蓮境去，又值竹房空。幾韻飄寒玉，餘清不在風。[END]
[Q]題范陽金臺驛[A]六國唯求客，千金遂築臺。若令逢聖代，憔悴郭生回。[END]
[Q]寄薛侍御[A]世上無窮事，生涯莫廢詩。何曾好風月，不是憶君時。[END]
[Q]句[A]三刀夢益州，一箭取遼城。伊陟無聞祖，韋賢不到孫。[END]
[Q]聖明樂[A]海浪恬丹徼，邊塵靜異山。從今萬里外，不復鎖蕭關。[END]
[Q]春閨思[A]戴勝飛晴野，凌澌下濁河。春風樓上望，誰見淚痕多。[END]
[Q]宮中樂五首 一[A]楚塞金陵靖，巴山玉壘空。萬方無一事，端拱大明宮。[END]
[Q]宮中樂五首 二[A]雪霽長楊苑，冰開太液池。宮中行樂日，天下盛明時。[END]
[Q]宮中樂五首 三[A]柳色煙相似，梨花雪不如。春風真有意，一一麗皇居。[END]
[Q]宮中樂五首 四[A]月上宮花靜，煙含苑樹深。銀臺門已閉，仙漏夜沉沉。[END]
[Q]宮中樂五首 五[A]九重青瑣闥，百尺碧雲樓。明月秋風起，珠簾上玉鉤。[END]
[Q]春遊曲三首 一[A]曉遊臨碧殿，日上望春亭。芳樹羅仙仗，晴山展翠屏。[END]
[Q]春遊曲三首 二[A]一夜好風吹，新花一萬枝。風前調玉管，花下簇金羈。[END]
[Q]春遊曲三首 三[A]閶闔春風起，蓬萊雪水消。相將折楊柳，爭取最長條。[END]
[Q]遠別離二首 一[A]楊柳黃金穗，梧桐碧玉枝。春來消息斷，早晚是歸期。[END]
[Q]遠別離二首 二[A]玳織鴛鴦履，金裝翡翠篸。畏人相問著，不擬到城南。[END]
[Q]閨人贈遠二首 一[A]君行登隴上，妾夢在閨中。玉筯千行落，銀牀一半空。[END]
[Q]閨人贈遠二首 二[A]綺席春眠覺，紗窗曉望迷。朦朧殘夢裏，猶自在遼西。[END]
[Q]從軍詞五首 一[A]荒雞隔水啼，汗馬逐風嘶。終日隨征斾，何時罷鼓鼙。[END]
[Q]從軍詞五首 二[A]孤心眠夜雪，滿眼是秋沙。萬里猶防塞，三年不見家。[END]
[Q]從軍詞五首 三[A]却望冰河闊，前登雪嶺高。征人幾多在，又擬戰臨洮。[END]
[Q]從軍詞五首 四[A]胡風千里驚，漢月五更明。縱有還家夢，猶聞出塞聲。[END]
[Q]從軍詞五首 五[A]暮雪連青海，陰霞覆白山。可憐班定遠，生入玉門關。[END]
[Q]思君恩[A]小苑鶯歌歇，長門蝶舞多。眼看春又去，翠輦不經過。[END]
[Q]王昭君[A]錦車天外去，毳幕雪中開。魏闕蒼龍遠，蕭關赤鴈哀。[END]
[Q]李相薨後題斷金集[A]一覽斷金集，載悲埋玉人。牙弦千古絕，珠淚萬行新。[END]
[Q]太原題廳壁[A]危事經非一，浮榮得是空。白頭官舍裏，今日又春風。[END]
[Q]喜遇劉二十八[A]病來佳興少，老去舊遊稀。笑語縱橫作，盃觴絡繹飛。[END]
[Q]送劉[A]不歸丹掖去，銅竹漫云云。惟喜因過我，須知未賀君。[END]
[Q]再送[A]頃來多謔浪，此夕任喧紛。故態猶應在，行期未要聞。[END]
[Q]岐山下二首 一[A]誰謂我有耳，不聞鳳皇鳴。朅來岐山下，日暮邊鴻驚。[END]
[Q]漁舟[A]秋巘翠千疊，晴溪玉一灣。漁舟三兩箇，來往釣其間。[END]
[Q]出郊[A]二月垂楊岸，行春詩酒徒。蒼頭前引道，拄杖掛葫蘆。[END]
[Q]不眠[A]刺齒搜新句，濡毫寫短牋。讀來疎脫少，懽喜不成眠。[END]
[Q]登樓[A]地卑梅雨濕，氣壓篆煙低。熟是披襟處，高樓百尺梯。[END]
[Q]贈定上人[A]談禪皆是病，參請不須忙。且看諸尊宿，相傳甚藥方。[END]
[Q]苦吟[A]幾度燈花落，苦吟難便成。寒窗明月滿，樓上打三更。[END]
[Q]尋勝[A]老子携筇杖，小童挑酒壺。徧尋泉石勝，引路倩樵夫。[END]
[Q]傷春[A]飛蝶捎風絮，鳴禽戀午簷。不知春去未，但覺綠陰添。[END]
[Q]半夜[A]坐久香銷篆，更長燭屢花。一輪觀浴兔，兩部聽鳴蛙。[END]
[Q]踏青[A]四野春工遍，柔風動賞心。踏青喧柳陌，舉白醉花陰。[END]
[Q]山礬[A]七里香風遠，山礬滿路開。野生人所賤，移動却難栽。[END]
[Q]白髮[A]朱顔留不住，白髮自應生。摘了依然有，徒勞打鑷聲。[END]
[Q]雨過[A]一霎荷塘雨，明珠翠蓋擎。柄危難得穩，稍側便須傾。[END]
[Q]夜歸[A]爲愛清秋月，徘徊步水濱。夜歸驚犬吠，錯認是生人。[END]
[Q]山寺[A]樹暗常疑夜，山多易得雲。撞鐘最深處，嶺外不曾聞。[END]
[Q]題莊舍壁[A]水深荷較晚，地僻草偏多。佇立風前聽，樵夫隔隴歌。[END]
[Q]無題[A]人與春俱老，花因雨易殘。天涯雲萬里，腸斷倚欄干。[END]
[Q]後圃[A]澆花惟要早，芟草不知名。新竹生來巧，南牆補數莖。[END]
[Q]夏日山中[A]瀑近書皆潤，林深簟更涼。山中無一事，夏日覺尤長。[END]
[Q]吟髭[A]壯歲髭如漆，年來暮景侵。便令如雪白，撚斷不妨吟。[END]
[Q]秋夜[A]秋到情懷惡，美人天一方。夜深窗轉月，夢斷角吹霜。[END]
[Q]百花巖[A]靈巖競吐秀，百卉四時開。不假栽培力，天然錦繡堆。[END]
[Q]山中早行[A]嚴鐘將報曙，游子已登途。野火時明滅，星殘似有無。[END]
[Q]登楊府風雲閣[A]傑閣入風雲，分明是得君。湖山盡行樂，愁殺岳將軍。[END]
[Q]題吳江甘泉[A]橋下四㮬水，人間六品泉。松陵無魯望，山茗爲誰煎。[END]
[Q]詩二首  其一[A]達人澄此心，肯爲萬法起。眼看聲色塵，不直一杯水。[END]
[Q]晚步即事[A]晚行叢竹下，群雀忽驚飛。一笑爲回首，拈花上翠微。[END]
[Q]安素午睡[A]禾黍秋相近，溪山日自長。午窗千嶂雨，幽夢一簾香。[END]
[Q]苦蚊[A]四壁人聲絕，榻下蚊煙滅。可憐翠微翁，一夜敲打拍。[END]
[Q]春至  其一[A]松鳴山欲浮，昨夜春風過。曉戶啟晴光，早鶑啼一箇。[END]
[Q]春至  其二[A]朝吟還自酬，暮吟還自酢。年光整整來，山房人亦樂。[END]
[Q]雪夜[A]酒力欺寒淺，心清睡較遲。梅花擎雪影，和月度疏籬。[END]
[Q]郊野[A]白鳥衝烟去，山僧渡水來。竹籬茅舍外，忽見野梅開。[END]
[Q]舟  其三[A]鼓櫂過前灣，推篷破旅顔。山回流水轉，烟逐曉雲閑。[END]
[Q]自然仙井  其一[A]仙翁去不還，石井烟霧白。誰能躡其蹤，勾漏良吾宅。[END]
[Q]自然仙井  其二[A]井空寒不流，汲取不知夏。披襟醉瑶華，白榆歷歷下。[END]
[Q]翟簿示似中秋高作命意着語殆與商素爭清讀至人與月忘年之句不覺擊節借五言爲韻賦詩答謝  其一[A]飲月漱吟齒，心事何輪囷。醉舞影凌亂，子其謫僊人。[END]
[Q]翟簿示似中秋高作命意着語殆與商素爭清讀至人與月忘年之句不覺擊節借五言爲韻賦詩答謝  其二[A]老蟾挂青冥，寒影墮秋渚。流聲到楚澤，千古相溶與。[END]
[Q]翟簿示似中秋高作命意着語殆與商素爭清讀至人與月忘年之句不覺擊節借五言爲韻賦詩答謝  其三[A]露氣粟我膚，棄捐掌中月。高眼沒雲鴻，澄輝眇窮髮。[END]
[Q]翟簿示似中秋高作命意着語殆與商素爭清讀至人與月忘年之句不覺擊節借五言爲韻賦詩答謝  其四[A]天風來廣寒，吹下雲錦裳。雖無金錯刀，緹革余敢忘。[END]
[Q]翟簿示似中秋高作命意着語殆與商素爭清讀至人與月忘年之句不覺擊節借五言爲韻賦詩答謝  其五[A]歌子秋風疊，誦子明月篇。信有習鑿齒，勝讀書十年。[END]
[Q]石門峰[A]橫石架廣門，天風自來去。夜半聞洞簫，知是神遊處。[END]
[Q]題陳景說詩稿後  其一[A]今人宗晚唐，琢句亦清好。碧海掣長鯨，君慕杜陵老。[END]
[Q]題陳景說詩稿後  其二[A]月明孤嶼雲，一鶴唳清夜。和之以君詩，竹牖寒燈下。[END]
[Q]題陳景說詩稿後  其三[A]倚馬揮萬言，跨馿哦一字。遲速不須論，紉雲看奇思。[END]
[Q]余秋責余不歸責之誠是也余非敢忘鄉井而答以詩[A]兔狡應多穴，狐妖解首丘。一巢鳩樣拙，何計老菟裘。[END]
[Q]西湖冰合忽見小舟[A]四望黯同雲，平湖墮銀漢。一葉柳邊來，應是寒澌泮。[END]
[Q]偶作  其一[A]才退愁無友，時艱悔有家。鄉心慙杜宇，世事付楊花。[END]
[Q]竹[A]虛心懷月明，勁節挺玉立。豈是外春風，春風無處入。[END]
[Q]癸未守歲[A]歲宜鄉里守，杯共弟兄銜。明日人相問，行年五十三。[END]
[Q]逆風返順和東翔姪韻[A]觀國丹心切，橫舟綠水遲。東君如有意，風返曉江吹。[END]
[Q]北高峰[A]上到北高峰，京城一方冊。天邊極雙眸，雲闊海門白。[END]
[Q]湖口和全父弟韻[A]鄱陽湖口縣，山合鎖人烟。石壁排屏翠，臨江障百川。[END]
[Q]秤錘峽[A]秤錘盤巨石，藏重亦藏輕。待出持衡手，一匡天下平。[END]
[Q]古懊惱歌六首  其一[A]五兩轉須臾，相望奈何許。寄語黄帽郎，船頭慢摇櫓。[END]
[Q]古懊惱歌六首  其二[A]君子如白日，願得垂末光。妾身如螢火，安能久照郎。[END]
[Q]古懊惱歌六首  其三[A]郎去無見期，妾死那瞑目。郎歸認妾墳，應有相思木。[END]
[Q]古懊惱歌六首  其四[A]船在下江口，逆風不得上。結束作男兒，與郎牽百丈。[END]
[Q]古懊惱歌六首  其五[A]朝亦出門嗁，暮亦出門嗁。蛛網挂風裏，遥思無定時。[END]
[Q]古懊惱歌六首  其六[A]懊惱復懊惱，懊惱無奈何。請郎且少住，聽妾懊惱歌。[END]
[Q]西山[A]西山青縹緲，深處有丹砂。說道神仙客，邀予戲紫霞。[END]
[Q]送友歸山效韋應物體[A]送君歸山谷，覺我荷衣塵。殷勤郡城別，衰淚欲沾巾。[END]
[Q]空齋[A]寒鐙照疏竹，棲禽時復驚。默坐空齋夜，寂寞道心生。[END]
[Q]梅[A]何年流水恨，昨夜小橋春。縱有相逢地，都無可寄人。[END]
[Q]看雪[A]天遠正難窮，樓高不堪倚。醉夢入江南，楊花數千里。[END]
[Q]詩一首[A]老大倦追隨，得坐且終日。所以見春去，亦不甚愛惜。[END]
[Q]遊隠屏[A]悚懼未成立，隠憂道學失。修身復補過，庶保餘生責。[END]
[Q]詠文筆山[A]西山翠欲滴，奇峰露嵂兀。倚天挺巨手，欲寫風和月。[END]
[Q]題張尚書畫冊四首 松間睡道士[A]高枕松間石，如儂未易知。世情祇益睡，不是學希夷。[END]
[Q]題張尚書畫冊四首 牡丹[A]生意草亦佳，可但蓮菊好。富貴本何心，莫以色見我。[END]
[Q]題張尚書畫冊四首 雀[A]勘破鵬鳩事，人間百念消。茂先老自誤，不記賦鷦鷯。[END]
[Q]菊菴相道人求贈[A]拋汝菴中菊，尋他楦上麟。休將窮達事，來語菊邊人。[END]
[Q]平遠窗中作[A]祠宇小窗西，松高柳尚低。垂垂青可愛，一带遶長堤。[END]
[Q]夜立池邊作[A]煩促耽凉夜，穹虛望碧霄。雲行迎月入，波動带星摇。[END]
[Q]三十五代張天師贊[A]冷面皎霜凝，電光雙目崢。生來元自別，不但父書靈。[END]
[Q]行者了寬等題錢買度牒疏四章  其三[A]作佛本無相，爲僧却要錢。豈無人割捨，爲結惡因緣。[END]
[Q]寄李頤老[A]易說刊成未，心傳自法雲。寄聲揚舶使，一力主斯文。[END]
[Q]柬陳讜送鵝[A]鶃鶃何爲至，於陵轉饋予。出哇吾不敢，笑付老庖厨。[END]
[Q]偈頌八十五首  其一三[A]團團離海嶠，漸漸出雲衢。此夜一輪滿，清光何處無。[END]
[Q]偈頌八十五首  其二三[A]祇園千樹秀，浄土九蓮敷。多少參玄士，茫茫在半途。[END]
[Q]偈頌八十五首  其三三[A]九日重陽節，淵明採菊時。黄花到處有，何止在東籬。[END]
[Q]偈頌八十五首  其三七[A]後園馿喫草，開口見心肝。潘閬倒騎處，有誰能解看。[END]
[Q]偈頌八十五首  其三八[A]小魚吞大魚，尾巴露一橛。漁翁醉不知，空把絲綸掣。[END]
[Q]偈頌八十五首  其四六[A]臘月三十日，一歲已周畢。野老競相呼，把火門外立。[END]
[Q]偈頌二十二首  其六[A]庭前黄葉墜，嶺上白雲屯。風味無多子，何人共我論。[END]
[Q]偈頌二十二首  其一六[A]安眠露地牛，未脫黄金索。常在顧盼中，牧童難捉摸。[END]
[Q]觀音贊[A]皎皎月沈波，萋萋草泣露。良哉觀世音，不會轉身句。[END]
[Q]布袋和尚贊[A]朝向廛中遊，暮打市裏過。滯貨賣不行，頼是肚皮大。[END]
[Q]懶散[A]一味放落魄，誰人柰得何。忽然刀斫手，依舊著摩挲。[END]
[Q]月窗[A]曲曲彎彎地，明明白白中。當軒開闔處，一隔爲誰通。[END]
[Q]頌古五首  其一[A]狗走抖擻口，猴愁摟搜頭。瑞巖門外水，自古向西流。[END]
[Q]頌古五首  其二[A]趙老七斤衫，提來用恰好。若更問如何，且去青州討。[END]
[Q]和苦蚊[A]入夜聲不絕，朝來還迹滅。身絮巧粘膚，觜針微點鐵。[END]
[Q]頌古十七首  其一[A]乾坤雖有作，太平本無象。赫日正中天，去却脩羅掌。[END]
[Q]馬郎婦贊[A]倩盼動嬋娟，常持六萬言。金沙灘上月，五欲浪中翻。[END]
[Q]暑夜[A]松風生晚凉，坐久市聲歇。客去行獨吟，踏石碎明月。[END]
[Q]題靈鷲四首  其一[A]靈鷲古道場，攝乎大國間。一日忽翬飛，四顧無靦顔。[END]
[Q]題靈鷲四首  其二[A]引泉已成沼，對石宜破窗。他年澗上橋，爲子書春淙。[END]
[Q]題靈鷲四首  其三[A]南澗靜者徒，小試扶顛手。期畢棟宇工，拂衣入巖岫。[END]
[Q]題靈鷲四首  其四[A]問禪去靈隠，聽講去天竺。還有無求人，來尋靈鷲宿。[END]
[Q]偈頌一百三十六首  其一[A]是法住法位，世間相常住。佛殿對三門，燈籠掛露柱。[END]
[Q]偈頌一百三十六首  其一八[A]楊岐三脚馿，虎丘睡虎子。毛色既一同，蹄爪亦相似。[END]
[Q]偈頌一百三十六首  其四三[A]白雲巖上月，太平松下影。深夜秋風生，都成一片境。[END]
[Q]寄內[A]已復山上山，何當口中口。寫茲秋下心，寄我女邊帚。[END]
[Q]方稚川恕齋五絕  其一[A]求仁亦多途，取近惟一路。內恕以及人，知君用心處。[END]
[Q]方稚川恕齋五絕  其二[A]安宅曠弗居，浪自分彼己。儻由恕門歸，天下一人耳。[END]
[Q]方稚川恕齋五絕  其三[A]此道固非淺，聖門兩三人。佳名長在眼，無實勿爲賓。[END]
[Q]方稚川恕齋五絕  其四[A]一心貫羣倫，乃是吾祖事。耳孫不繩武，愧子兩大字。[END]
[Q]方稚川恕齋五絕  其五[A]視後而著鞭，書此以自儆。一言行終身，要處君已領。[END]
[Q]除夕[A]房州亦是家，守歲落燈花。鄉信長憑雁，僧餐自施鴉。[END]
[Q]絕句[A]霜風欺斷柳，星月愛平蕪。船暖知村近，鐘寒想寺孤。[END]
[Q]火田鄭次山貧士也家有燕坐之處五爲賦之 寓意軒[A]山水可吾情，對酒不必醉。及其不以酒，何由得翁意。[END]
[Q]火田鄭次山貧士也家有燕坐之處五爲賦之 觀省齋[A]一息萬里馳，白日天無光。歸來固吾圉，宇泰生吉祥。[END]
[Q]火田鄭次山貧士也家有燕坐之處五爲賦之 槁木寮[A]夜半一陽動，萬木總皆春。當觀向榮意，從此識吾仁。[END]
[Q]火田鄭次山貧士也家有燕坐之處五爲賦之 歲寒谷[A]中獨抱孤清，外示聊以朴。不結桃李交，風味良不惡。[END]
[Q]火田鄭次山貧士也家有燕坐之處五爲賦之 隠窩[A]築室在澗阿，種木清成陰。中有聖人書，可以樂吾心。[END]
[Q]新居六詠 竹林隠居[A]無才濟蒼生，竹林遠棲遁。中有聖人書，飯蔬自無悶。[END]
[Q]新居六詠 花堤[A]築堤環碧沼，種花仍滿堤。幽人日往來，非關桃李蹊。[END]
[Q]新居六詠 半月池[A]池東如月弦，池西如月弓。池北千丈屏，倒影碧波中。[END]
[Q]新居六詠 曲水[A]清溝知幾曲，花落流紅錦。何須浮羽觴，自可供杯飲。[END]
[Q]新居六詠 克齋[A]燕坐焚清香，日永裊烟篆。妙處良獨知，功收物欲戰。[END]
[Q]新居六詠 梅窗[A]綠陰初散地，今有入簷枝。開窗對瀟灑，歲寒惟獨知。[END]
[Q]寄題俞伯南所居 希賢[A]毋爲陵學山，當爲川學海。尹重貴自任，顔樂誓不改。[END]
[Q]寄題俞伯南所居 野處[A]巖築無外求，莘耕有餘樂。既爲堯舜民，自抱羲農朴。[END]
[Q]寄題俞伯南所居 毅齋[A]器重或可勝，道遠疇能至。勉效既竭回，羞稱願息賜。[END]
[Q]玉山朱文龍有遺經林野二處趙昌甫程德夫皆有詩朱求予同作 遺經[A]漢人一經訓，籯金云不如。君家遺經意，不與漢人俱。[END]
[Q]玉山朱文龍有遺經林野二處趙昌甫程德夫皆有詩朱求予同作 林野[A]有人抱幽真，偏適林野趣。要之等喧寂，乃是安心處。[END]
[Q]晚步清暉不見主人題竹間[A]飽食無餘事，逍遥散步行。清暉人不見，鷗鷺自相迎。[END]
[Q]柴門春晝[A]深巷寂無人，鳥聲花塢春。蓽門長日掩，天地一閑身。[END]
[Q]隆州[A]三山高峭拔，鼎峙各爭雄。秀氣鍾英物，衣冠盛蜀中。[END]
[Q]句  其五八[A]今古憑詩了，乾坤頼酒澆。忙猶輸使硯，懶尚事持茶。[END]
[Q]石花洞[A]我試問陽和，洞間誰是主。盡日立東風，百花無一語。[END]
[Q]茉莉花  其一[A]風韵傳天竺，隨經入漢京。香飄山麝馥，露染雪衣輕。[END]
[Q]同潘德久作明妃作  其一[A]明妃未嫁時，滿宮妬蛾眉。一朝辭玉陛，人人淚雙垂。[END]
[Q]同潘德久作明妃作  其二[A]年年心隨雁，日日穹廬中。遥見沙上月，忽憶建章宮。[END]
[Q]同潘德久作明妃作  其三[A]身同漢使來，不同漢使歸。雖爲胡中婦，只著漢家衣。[END]
[Q]古樂府  其一[A]裁衣贈所歡，曲領再三安。歡出無人試，閨中自著看。[END]
[Q]古樂府  其二[A]甚欲逐郎行，畏人笑無媒。日日東風起，西家桃李開。[END]
[Q]古樂府  其三[A]令我歌一曲，曲終郎見留。萬一不當意，翻作平生羞。[END]
[Q]與和甫時甫分題畫卷夔得剡溪圖[A]枯槎啅乾鵲，交臂失夫君。柰此一尊酒，憑高空水雲。[END]
[Q]東堂聯句[A]金風凉夜深，吹我蕭蕭髮。起折丹桂枝，驚落花上月。[END]
[Q]嘉泰壬戌上元日訪全老於浄林廣福院觀沈傳師碑隆茂宗畫贈詩二首  其一[A]深衣跨羸驂，杳杳春山路。入寺君未知，閒看移桂樹。[END]
[Q]嘉泰壬戌上元日訪全老於浄林廣福院觀沈傳師碑隆茂宗畫贈詩二首  其二[A]沈碑含秀潤，隆畫出神奇。道人那得此，老子乃躭之。[END]
[Q]春懷[A]向晚一鳩鳴，道人春睡足。無處寫幽懷，巡簷數脩竹。[END]
[Q]守居園池雜題 待月臺[A]城端築層臺，木杪轉深路。常此候明月，上到天心去。[END]
[Q]守居園池雜題 二樂榭[A]㬊山孰云靜，漢水亦非動。二見因妄生，仁智何常用。[END]
[Q]守居園池雜題 天漢臺[A]北岸亭館衆，最先登此臺。臺高望群峰，萬里雲崔嵬。[END]
[Q]守居園池雜題 吏隠亭[A]竹籬如鷄栖，茅屋類蝸殻。靜几默如禪，往來人不覺。[END]
[Q]守居園池雜題 霜筠亭[A]危亭入幽深，正在修篁裏。坐久寒逼人，暫來須索起。[END]
[Q]守居園池雜題 灙泉亭[A]逕源分灙水，衮衮出亭下。橫湖能許深，日夜見傾瀉。[END]
[Q]守居園池雜題 無言亭[A]誰此設孏床，頗稱我衰惰。公事凡少休，須來默然坐。[END]
[Q]守居園池雜題 露香亭[A]宿露濛曉花，婀娜清香發。隨風入懷袖，累日不消歇。[END]
[Q]守居園池雜題 涵虛亭[A]石磴抱城回，入竹見虛檻。前望佳景多，倚筇聊此暫。[END]
[Q]守居園池雜題 溪光亭[A]橫湖决餘波，㶁㶁瀉寒溜。日影上高林，清光動窗牖。[END]
[Q]守居園池雜題 過溪亭[A]小彴過清溪，有亭纔四柱。地僻少人行，翩翩下鷗鷺。[END]
[Q]守居園池雜題 禊亭[A]懸流效曲水，上巳娛嘉賓。飲罷已陳迹，那復山陰人。[END]
[Q]守居園池雜題 南園[A]農桑乘曉日，凌亂如碧油。紫椹熟未熟，但聞黄栗留。[END]
[Q]守居園池雜題 北園[A]春風有多少，盡入使君家。當與郡人樂，滿園桃李花。[END]
[Q]守居園池雜題 寒蘆港[A]落月照冰湖，曉氣何太爽。兩岸雪烟昏，鳬鷗出深港。[END]
[Q]守居園池雜題 野人廬[A]蕭條野人廬，籬巷雜蓬葦。每一過衡門，歸心爲之起。[END]
[Q]守居園池雜題 披錦亭[A]繁紅層若雲，密綠疊如浪。青帝下尋春，滿園開步障。[END]
[Q]守居園池雜題 此君庵[A]叢筠裹圜檐，凈影碧如水。誰識愛君心，過橋先到此。[END]
[Q]湖上衆禽盡以俗呼爲題 淘河[A]群魚見新晴，萬鬣戲清泚。忽爾下淘河，驚回入水底。[END]
[Q]湖上衆禽盡以俗呼爲題 連點七[A]翩翩彼珍禽，金羽耀寒日。飛落灘上冰，對人連點七。[END]
[Q]湖上衆禽盡以俗呼爲題 拖白練[A]盤石坐深林，不欲人求見。隔岸誰品弦，數聲拖白練。[END]
[Q]湖上衆禽盡以俗呼爲題 泥滑滑[A]春日正晴明，滿園花盛發。勸爾竹木鷄，莫啼泥滑滑。[END]
[Q]湖上衆禽盡以俗呼爲題 提葫蘆[A]花開已堪摘，酒熟正好沽。山禽會人意，勸我提葫蘆。[END]
[Q]詠蓮[A]全紅開似鏡，半綠卷如杯。誰爲回風力，清香滿面來。[END]
[Q]題友人書齋新壁[A]彩槴縱橫設，雕厨次第開。須防何法盛，直入此中來。[END]
[Q]張凈琬[A]驃騎極豪侈，後房多艷姬。可憐張凈琬，不識半酣時。[END]
[Q]李堅甫凈居雜題一十三首 靜居[A]何事當清世，歸來詠考槃。近聞新住處，不似在長安。[END]
[Q]李堅甫凈居雜題一十三首 靜叟[A]米鹽辭劇務，宮觀得清資。自取閑官樂，爭教俗客知。[END]
[Q]李堅甫凈居雜題一十三首 琴室[A]將何寫幽意，有此古桐聲。爲問好彈處，誰來聽蟹行。[END]
[Q]李堅甫凈居雜題一十三首 棋室[A]身閑無可奈，惟此度晨昏。與客正爭局，聞誰休叩門。[END]
[Q]李堅甫凈居雜題一十三首 書齋[A]縑緗羅几格，無限有奇書。想在中間坐，渾如獺祭魚。[END]
[Q]李堅甫凈居雜題一十三首 畫齋[A]試品齋中畫，曾無第二流。頑礓與亂篠，應挂在當頭。[END]
[Q]李堅甫凈居雜題一十三首 春軒[A]日光明駘蕩，天氣暖氤氳。草木遍庭檻，清香朝暮聞。[END]
[Q]李堅甫凈居雜題一十三首 秋軒[A]清飈動蕭瑟，翠樾減婆娑。却愛夜來月，滿窗寒影多。[END]
[Q]李堅甫凈居雜題一十三首 竹軒[A]鐵石枝梢勁，冰霜節目圓。凈摇風苒苒，閑映月娟娟。[END]
[Q]李堅甫凈居雜題一十三首 檜軒[A]翠羽攢何密，青丸綴實繁。誰知人與木，俱是太清孫。[END]
[Q]李堅甫凈居雜題一十三首 水亭[A]寒溜日涓涓，縈紆小檻前。不知明月下，誰與弄潺湲。[END]
[Q]李堅甫凈居雜題一十三首 退庵[A]未老先求退，題庵乃自呼。有才須進用，能保此名無。[END]
[Q]李堅甫凈居雜題一十三首 北堂[A]凈居都葺了，餘地蓋斯堂。不用栽萱草，無憂可得忘。[END]
[Q]景遜以詩招棋因答[A]待闕官期遠，僑居客思多。許時閑日月，願與局中磨。[END]
[Q]初入二里[A]樹色交山色，蟬聲雜水聲。客懷殊不倦，信馬此間行。[END]
[Q]宋復古度支晚川晴雪[A]霽色變雲林，寒光混烟水。遥山定何處，渺漭纔可指。[END]
[Q]早秋山水硯屏[A]晚靄隔遠岫，秋容入平林。方素僅盈尺，岩谷能許深。[END]
[Q]寇君玉郎中大蟹[A]蟹性最難圖，生意在螯跪。伊人得之妙，郭索不能已。[END]
[Q]小蟹[A]骨甲與支節，解絡尤精研。手足雖爾多，能使如一錢。[END]
[Q]黄筌鵲雛[A]短羽已褵褷，弱脛方屴岌。母也向何處，開口猶仰食。[END]
[Q]滕昌祐芙蓉[A]雙幹發寒葩，一枿立紋羽。欲品精妙人，君當二三數。[END]
[Q]易元吉抱櫟狨[A]老櫟抱擁腫，金狨立鬅鬙。當年隴山道，似此見危層。[END]
[Q]引子獐[A]蒼獐引黄麑，雙耳誰驚立。高原想新霽，町疃見行迹。[END]
[Q]崔白敗荷折葦寒鷺[A]疏葦雨中老，亂荷霜外凋。多情惟白鳥，常此伴蕭條。[END]
[Q]范寬雪中孤峰[A]大雪灑天表，孤峰入雲端。何人向漁艇，擁褐對巑岏。[END]
[Q]春山[A]岡原草木秀，溪谷雲霞媚。君筆誰所傳，獨解吐和氣。[END]
[Q]秋山[A]孤峰露蒼骨，疏木聳堅幹。高堂挂虛壁，爽氣來不斷。[END]
[Q]遊閑居院[A]乘暇訪閑居，臨行欲所須。急沽龍口酒，忙打佛前魚。[END]
[Q]贈仙居宰陳述古  其四[A]我愛仙居宰，接人推至誠。一官厓岸絕，百志惠慈生。[END]
[Q]和劉卿材十咏 耕者[A]四海兵今息，耕夫未得知。黄粱不敢吃，碗尚半蒿藜。[END]
[Q]和劉卿材十咏 牧豎[A]逐處隨青草，生來不識愁。旱田乾欲死，拍手也須謳。[END]
[Q]和劉卿材十咏 紅樹[A]幾樹濃於茜，斜陽景最幽。忽因風雨盡，全減十分秋。[END]
[Q]和劉卿材十咏 野廟[A]中國浮圖盛，祈禳漸不過。吾民非獨困，山鬼恨尤多。[END]
[Q]和劉卿材十咏 堠子[A]一堠居市廛，百堠居林莽。土木若有情，山中亦惆悵。[END]
[Q]和劉卿材十咏 水鴨[A]憶在山中日，溪邊把釣鈎。相逢恐驚起，招手却回舟。[END]
[Q]和劉卿材十咏 溪聲[A]至音不可收，今人滯形器。欲知古樂心，山中此聲是。[END]
[Q]和劉卿材十咏 草市[A]衝市柴魚集，應山鷄犬號。問知人苦樂，米價不多高。[END]
[Q]和劉卿材十咏 龍潭[A]寂寞真龍去，雩壇血不乾。世情多冷暖，對此鼻辛酸。[END]
[Q]和劉卿材十咏 溪橋[A]憶得別離日，鄉橋柳脚斜。讀君詩一轉，全似到吾家。[END]
[Q]筇竹杖[A]琴鶴爲友朋，出入常拂拭。生來節便高，故有扶危力。[END]
[Q]聞蛙[A]佞舌兒女柔，異教蜩螗喧。豈能聽蛙黽，靜枕詩書眠。[END]
[Q]漁家長安前詩[A]插屋數竿網，穿籬幾尺船。水鄉菱芡足，不著免租錢。[END]
[Q]咏史二首  其一[A]仲尼一旅人，吳楚據南面。不知千載下，究竟誰貴賤。[END]
[Q]咏史二首  其二[A]賜也相國尊，子思終不慕。乃知古今士，輕重復內顧。[END]
[Q]與舍弟別舟岸間相望感嘆成咏[A]涕淚昨辭親，酸心今別子。舟陸空相望，摻袂即千里。[END]
[Q]黄河[A]鴻流導積石，驚浪下龍門。仙槎不辨處，沉璧想猶存。[END]
[Q]偈七首  其一[A]幸然無一事，行脚要參禪。却被禪相惱，不透祖師關。[END]
[Q]偈七首  其二[A]難難幾何般，易易沒巴鼻。好好催人老，默默從此得。[END]
[Q]偈七首  其七[A]佛祖生冤家，悟道染泥土。無爲無事人，聲色如聾瞽。[END]
[Q]偈[A]華種有生姓，因地華生生。大緣與性合，當生生不生。[END]
[Q]偈七首  其三[A]泥佛不度水，木佛不度火。金佛不度爐，真佛內裏坐。[END]
[Q]偈[A]一文大光錢，買得箇油糍。喫放肚裏了，當下便不饑。[END]
[Q]偈八首  其二[A]天上無彌勒，地下無彌勒。打破太虛空，如何尋不得。[END]
[Q]偈五首  其一[A]師子兒哮吼，龍馬駒絙跳。古佛鏡中明，三山孤月皎。[END]
[Q]偈五首  其三[A]叮嚀損君德，無言真有功。任從滄海變，終不爲君通。[END]
[Q]遺偈[A]今年七十八，四大相離別。火風既分散，臨行休更說。[END]
[Q]句  其一[A]萬山攢地窄，四氣得春偏。分野侵秦壤，星河共楚天。[END]
[Q]句  其二[A]氣潤梅蒸雨，陰濃柳鬰煙。夏深盧橘熟，花盡海棠妍。[END]
[Q]偈一首[A]言生本不生，言滅本不滅。覺路自分明，勿與迷者說。[END]
[Q]松風[A]萬壑摇蒼煙，百灘度流水。下有騎馿人，蕭蕭吹凍耳。[END]
[Q]秋閣晨興[A]遠寺一聲鐘，簷楹驚宿鳥。拂衣風露清，月落千山曉。[END]
[Q]冬日[A]茆舍竹籬短，梅花吐未齊。晚來溪徑側，雪壓小橋低。[END]
[Q]瓊花[A]因此瓊花發，維陽勝洛陽。若無三月雨，占斷一春香。[END]
[Q]越山四見亭[A]山山能作雨，面面盡來峰。倚遍欄干曲，歸心曲曲同。[END]
[Q]句  其三[A]自有嫣然態，風前欲笑人。涓涓朝泣露，盎盎夜生香。[END]
[Q]飛赴山[A]最勝西峰下，林梢四望亭。江山觀掌握，梁益布丹青。[END]
[Q]上丁守[A]閩嶺天南表，清源第一州。朝廷推重鎮，師帥得賢侯。[END]
[Q]詩一首[A]蛇岡躡龜背，蝦嶼據龍頭。岸隔諸蕃國，江通百粵舟。[END]
[Q]戲答提舉劉宜翁看山[A]處世能無欲，看山豈有難。吾心度禪定，山亦不須看。[END]
[Q]晝寐[A]衙退冠佩捐，吏休簿書却。山城賓客稀，永日卧高閣。[END]
[Q]山中樂[A]誰言府中居，自得山中樂。獨醉還自醒，無人事酬酢。[END]
[Q]贈姑子王師孟[A]水國神仙宅，吾今過此中。長橋千古月，不復怨春風。[END]
[Q]詠沙[A]茫茫黄出寒，漠漠白鋪汀。鳥去風平篆，潮回日射星。[END]
[Q]重九[A]衣如當日白，花似昔年黄。擬問東籬事，寒香入杳茫。[END]
[Q]題黄魯直集[A]端求古人遺，琢抉手不停。方其拾機羽，往往失鵬鯨。[END]
[Q]詩一首[A]博山燒沉水，煙燼氣不滅。日暮白門前，楊花散成雪。[END]
[Q]偈二首  其二[A]無學庵中老，平生百不能。忖思多幸處，至老得爲僧。[END]
[Q]悼侍兒[A]鸚鵡言猶在，琵琶事已非。傷心瘴江水，同渡不同歸。[END]
[Q]過安樂山聞山上木葉有文如道士篆符云此山乃張道陵所寓二首  其二[A]真人已不死，外慕墮空虛。猶餘好名意，滿樹寫天書。[END]
[Q]次韵子由岐下詩 北亭[A]誰人築短牆，橫絕擁吾堂。不作新亭檻，幽花爲誰香。[END]
[Q]次韵子由岐下詩 橫池[A]明月入我池，皎皎鋪紵縞。何日變成緇，太玄吾懶草。[END]
[Q]次韵子由岐下詩 短橋[A]誰能鋪白簟，永日卧朱橋。樹影欄邊轉，波光版底摇。[END]
[Q]次韵子由岐下詩 軒窗[A]東鄰多白楊，夜作雨聲急。窗下獨無眠，秋蟲見燈入。[END]
[Q]次韵子由岐下詩 曲檻[A]流水照朱欄，浮萍亂明鑑。誰見檻上人，無言觀物泛。[END]
[Q]次韵子由岐下詩 雙池[A]汧流入城郭，亹亹渡千家。不見雙池水，長漂十里花。[END]
[Q]次韵子由岐下詩 荷葉[A]田田抗朝陽，節節卧春水。平鋪亂萍葉，屢動報魚子。[END]
[Q]次韵子由岐下詩 魚[A]湖上移魚子，初生不畏人。自從識鈎餌，欲見更無因。[END]
[Q]次韵子由岐下詩 牡丹[A]花好長患稀，花多信佳否。未有四十枝，枝枝大如斗。[END]
[Q]次韵子由岐下詩 桃花[A]爭開不待葉，密綴欲無條。傍沼人窺鑑，驚魚水濺橋。[END]
[Q]次韵子由岐下詩 李[A]不及梨英軟，應慚梅萼紅。西園有千葉，淡佇更纖濃。[END]
[Q]次韵子由岐下詩 杏[A]開花送餘寒，結子及新火。關中幸無梅，汝强充鼎和。[END]
[Q]次韵子由岐下詩 梨[A]霜降紅梨熟，柔柯已不勝。未嘗蠲夏渴，長見助春冰。[END]
[Q]次韵子由岐下詩 棗[A]居人幾番老，棗樹未成槎。汝長才堪軸，吾歸已及瓜。[END]
[Q]次韵子由岐下詩 櫻桃[A]獨遶櫻桃樹，酒醒喉肺乾。莫除枝上露，從向口中漙。[END]
[Q]次韵子由岐下詩 石榴[A]風流意不盡，獨自送殘芳。色作裙腰染，名隨酒盞狂。[END]
[Q]次韵子由岐下詩 樗[A]自昔爲神樹，空聞蜩鵙鳴。社公煩見輟，爲爾致羊羹。[END]
[Q]次韵子由岐下詩 槐[A]采擷殊未厭，忽然已成陰。蟬鳴看不見，鶴立赴還深。[END]
[Q]次韵子由岐下詩 檜[A]强致南山樹，來經渭水灘。生成未有意，鴉鵲莫相干。[END]
[Q]次韵子由岐下詩 松[A]依依古松子，鬰鬰綠毛身。每長須成節，明年漸庇人。[END]
[Q]次韵子由岐下詩 柳[A]今年手自栽，問我何年去。他年我復來，摇落傷人意。[END]
[Q]九月中曾題二小詩於南溪竹上既而忘之昨日再遊見而錄之  其二[A]誰謂江湖居，而爲虎豹宅。焚山豈不能，愛此千竿碧。[END]
[Q]出都來陳所乘船上有題小詩八首不知何人有感於余心者聊爲和之  其一[A]蛙鳴青草泊，蟬噪垂楊浦。吾行亦偶然，及此新過雨。[END]
[Q]出都來陳所乘船上有題小詩八首不知何人有感於余心者聊爲和之  其二[A]鳥樂忘罝罦，魚樂忘鈎餌。何必擇所安，滔滔天下是。[END]
[Q]出都來陳所乘船上有題小詩八首不知何人有感於余心者聊爲和之  其三[A]烟火動村落，晨光尚熹微。田園處處好，淵明胡不歸。[END]
[Q]出都來陳所乘船上有題小詩八首不知何人有感於余心者聊爲和之  其四[A]我行無疾徐，輕楫信溶漾。船留村市鬧，閘發寒波漲。[END]
[Q]出都來陳所乘船上有題小詩八首不知何人有感於余心者聊爲和之  其五[A]舟人苦炎熱，宿此喬木灣。清月未及上，黑雲如頹山。[END]
[Q]出都來陳所乘船上有題小詩八首不知何人有感於余心者聊爲和之  其六[A]萬竅號地籟，衝風散天池。喧豗瞬息間，還掛斗與箕。[END]
[Q]出都來陳所乘船上有題小詩八首不知何人有感於余心者聊爲和之  其七[A]潁水非漢水，亦作蒲萄綠。恨無襄陽兒，令唱銅鞮曲。[END]
[Q]出都來陳所乘船上有題小詩八首不知何人有感於余心者聊爲和之  其八[A]我詩雖云拙，心平聲韵和。年來煩惱盡，古井無由波。[END]
[Q]哭歐陽公孤山僧惠思示小詩次韵[A]故人已爲土，衰鬢亦驚秋。猶喜孤山下，相逢說舊遊。[END]
[Q]盧山五詠 盧敖洞[A]上界足官府，飛昇亦何益。還在此山中，相逢不相識。[END]
[Q]盧山五詠 飲酒臺[A]博士雅好飲，空山誰與娛。莫向驪山去，君王不喜儒。[END]
[Q]盧山五詠 聖燈巌[A]石室有金丹，山神不知秘。何必吐光芒，夜半驚童稚。[END]
[Q]盧山五詠 三泉[A]皎皎巌下泉，無人還自潔。不用比三星，清光同一月。[END]
[Q]盧山五詠 障日峰[A]長安自不遠，蜀客苦思歸。莫教名障日，喚作小峨眉。[END]
[Q]留題石經院三首  其一[A]葱蒨門前路，行穿翠密中。却來堂上看，巌谷意無窮。[END]
[Q]留題石經院三首  其二[A]夭矯庭中檜，枯枝鵲踏消。瘦皮纏鶴骨，高頂轉龍腰。[END]
[Q]留題石經院三首  其三[A]窈窕山頭井，潛通伏澗清。欲知深幾許，聽放轆轤聲。[END]
[Q]涪州[A]瘴地風雲早，溫天氣候催。窮冬不見雪，正月已聞雷。[END]
[Q]秭歸  其一[A]亂石烏牛伏，驚濤白馬奔。大家齊拭目，看我過龍門。[END]
[Q]笋二首  其一[A]臥病十餘日，不見西軒竹。稚子忽報言，新笋抽五六。[END]
[Q]暑中喜雨[A]小雨破炎熾，滿懷貯清爽。忽御兩腋風，太虛一登賞。[END]
[Q]東湖留題 駐興橋[A]方上大鼇背，俄生五湖心。急急遊此道，擾擾休相尋。[END]
[Q]東湖留題 步虛橋[A]俯仰是天漢，陟降非世路。常聞步虛詞，時聳採蓮女。[END]
[Q]東湖留題 鴛鴦渚[A]江海風波外，陰陽化育中。相隨還戢翼，得性渚西東。[END]
[Q]偕王道觀雪中聯句  其一[A]瑞意纔含蓄，輕花即翦裁。清寒穿箔去，豐兆破烟來。[END]
[Q]偕王道觀雪中聯句  其二[A]密霰俄傳信，癡雲預作媒。瑶池方瀲灧，玉鳳更毰毸。[END]
[Q]偕王道觀雪中聯句  其三[A]思見憐初洒，憂消喜漸堆。惜明聊自擬，驚密偶同欵。[END]
[Q]偕王道觀雪中聯句  其四[A]片片榆飄莢，纍纍蚌剖胎。遽將天曉報，頻把歲華催。[END]
[Q]偕王道觀雪中聯句  其五[A]有景榮千巘，無私瑞九垓。水精排瓦礫，天庫委瓊瑰。[END]
[Q]偕王道觀雪中聯句  其六[A]就下深趨坎，憑高杪寄桅。四垂纔密密，一望已皚皚。[END]
[Q]偕王道觀雪中聯句  其七[A]瀑布鬭直瀉，仙葩誰碎挼。風前鵝毳落，秋後海潮回。[END]
[Q]偕王道觀雪中聯句  其八[A]礱轉揚輕礦，篩旋迸細粞。紋波翻太液，縞練遶蓬萊。[END]
[Q]偕王道觀雪中聯句  其九[A]泛泛冰壺動，漫漫寶鑑開。柳條新弄絮，律管乍飛灰。[END]
[Q]偕王道觀雪中聯句  其一○[A]照耀行人氅，光華釣叟臺。書帷爭白日，秋色改黄槐。[END]
[Q]偕王道觀雪中聯句  其一一[A]比潔須延月，聞香不掩梅。載塗人艮趾，入領我咸脢。[END]
[Q]偕王道觀雪中聯句  其一二[A]封鎖烟嘗衛，飛揚露可陪。厚將平地塹，高欲峻堂陔。[END]
[Q]偕王道觀雪中聯句  其一三[A]特應三冬令，寧傷萬物胚。秦蛇伸瓦隴，卞璞暴山峐。[END]
[Q]偕王道觀雪中聯句  其一四[A]始恐佛氏講，天花何徘徊。終疑宓妃至，仙肌何奇侅。[END]
[Q]偕王道觀雪中聯句  其二○[A]密勻甌漬液，丹映檻凝衃。照歲何妨積，侵階慎勿推。[END]
[Q]偕王道觀雪中聯句  其二一[A]書窗輝竹簡，詩筆凍松煤。煎煮供茶鼎，收藏厠酒罍。[END]
[Q]偕王道觀雪中聯句  其二二[A]擬氈安可卷，欲器不禁鎚。俯拾甘頳手，昂窺任撲腮。[END]
[Q]偕王道觀雪中聯句  其二三[A]誤雞忙下杙，趣雉不須䍙。翫久清成興，吞多冷失咍。[END]
[Q]偕王道觀雪中聯句  其二四[A]脂膚堪奬與，墨面可譏詼。鹽散徒云爾，心虛可比哉。[END]
[Q]信步[A]樂道有真侶，好山無俗交。野花將逸興，不覺到巖坳。[END]
[Q]貽傳神  其一[A]默默紫玄像，蕭蕭青竹軒。相看誰有道，無問亦無言。[END]
[Q]題仁壽閣[A]百年塵外境，萬慮靜中身。終日無他事，寒泉照隠人。[END]
[Q]題止止堂[A]萬緣忘外息，百福靜中收。莫作南柯夢，浮榮一覺休。[END]
[Q]送鄧元孚  其一[A]京塵隨暑遠，洛水得秋多。爽氣乘歸興，孤舟看一梭。[END]
[Q]送鄧元孚  其二[A]左選官期遠，南歸客路長。覲親時正好，黄菊百年觴。[END]
[Q]送鄧元孚  其三[A]識先游刃易，命晚折腰勞。華省當年夢，行看置此曹。[END]
[Q]方彥稽母安仁縣太君黄氏挽辭  其三[A]來處緣應異，歸時壽已稀。校讎孫繼子，無限是春暉。[END]
[Q]方彥稽母安仁縣太君黄氏挽辭  其四[A]數終還是福，道盡更何言。子到康民處，方知鞠育恩。[END]
[Q]上天竺思尚真讚[A]貌像雖相似，水中空捉月。非教亦非禪，使我如何說。[END]
[Q]梳洗臺[A]俗緣磨未盡，空山傍妝臺。溪雲惹粉黛，巖花寶靨開。[END]
[Q]真覺院[A]半天聞梵唱，一徑踏松陰。起石雲千仞，懸空瀑萬尋。[END]
[Q]瀫波亭[A]王孫餘巧力，銀漢亦經營。地軸卷不盡，風梭織又成。[END]
[Q]青城山[A]拔地山爭秀，藏天谷受虛。雲開西蜀後，木老避秦初。[END]
[Q]詩一首[A]二十四峰尖，參差列郡南。半空擎梵宇，絕頂寄僧龕。[END]
[Q]邵公濟求泰定山房十詩 柳陌[A]輞川題作浪，武昌栽屬官。愛思如孔階，茸髯擺奇觀。[END]
[Q]邵公濟求泰定山房十詩 桃溪[A]懷仙津步翳，凡聖隔兩塵。長統植園果，老幼分甘珍。[END]
[Q]邵公濟求泰定山房十詩 竹溪[A]側生昂九霄，蕭森谷量簵。溪嵐翠欲滴，塵外嵇阮趣。[END]
[Q]白菡萏一首[A]瑳兮容曠世，冰膩郁妖紅。姑射非無偶，能言諒不同。[END]
[Q]松門[A]山川忽摇落，風雪交歲暮。堂堂十八公，正爾守門戶。[END]
[Q]彭城山[A]高館不知處，遊人空往還。亂鴉殘雪樹，荒冢夕陽山。[END]
[Q]偈頌七十八首  其七[A]明明百草頭，明明祖師意。於佗未嘗一，於我未嘗異。[END]
[Q]偈頌七十八首  其一五[A]青山白雲父，白雲青山兒。白雲終日倚，青山總不知。[END]
[Q]偈頌七十八首  其二一[A]一言盡十方，萬卷該不得。一步周八絃，駟馬追不及。[END]
[Q]偈頌七十八首  其五六[A]直下無窠窟，不用求奇特。皓玉本無瑕，雕文喪君德。[END]
[Q]偈頌七十八首  其六四[A]萬物自有功，當言用極處。事存函蓋合，理應箭鋒柱。[END]
[Q]偈頌七十八首  其七七[A]本源無風波，真界絕涯畛。木人步月歸，轉側功勳盡。[END]
[Q]偈頌二百零五首  其六六[A]空劫威音前，別有一壺天。御樓觀射獵，不是刈茅田。[END]
[Q]偈頌二百零五首  其一○九[A]嶺頭功德眼，倦足等閑垂。紅爐一點雪，直下廓亡依。[END]
[Q]偈十首  其五[A]牢籠不肯住，呼喚不回頭。古聖不安排，至今無處所。[END]
[Q]偈十首  其七[A]交互明中暗，功齊轉覺難。力窮忘進退，金鎖網鞔鞔。[END]
[Q]偈二首  其一[A]心地含諸種，普雨悉皆萌。既悟花情已，菩提果自成。[END]
[Q]偈二首  其二[A]妄息寂自生，寂生知則現。知生寂自滅，了了唯真見。[END]
[Q]與僧[A]江海扁舟客，雲山一衲僧。相逢兩無語，若箇是南能。[END]
[Q]荅友人見寄酒[A]雖可忘憂矣，其如作病何。淋漓滿襟袖，更發楚狂歌。[END]
[Q]野釣[A]細雨桃花水，輕鷗逆浪飛。風頭阻歸櫂，坐睡倚蓑衣。[END]
[Q]曲江晚思[A]雲物陰寂歷，竹木寒青蒼。水冷鷺鷥立，煙月愁昏黃。[END]
[Q]大酺樂[A]晚日催弦管，春風入綺羅。杏花如有意，偏落舞衫多。[END]
[Q]思歸樂[A]淚滴珠難盡，容殊玉易銷。儻隨明月去，莫道夢魂遙。[END]
[Q]半睡[A]擡鏡仍嫌重，更衣又怕寒。宵分未歸帳，半睡待郎看。[END]
[Q]效崔國輔體四首 一[A]澹月照中庭，海棠花自落。獨立俯閑階，風動鞦韆索。[END]
[Q]效崔國輔體四首 二[A]雨後碧苔院，霜來紅葉樓。閑階上斜日，鸚鵡伴人愁。[END]
[Q]效崔國輔體四首 三[A]酒力滋睡眸，鹵莽聞街鼓。欲明天更寒，東風打窗雨。[END]
[Q]效崔國輔體四首 四[A]羅幕生春寒，繡窗愁未眠。南湖一夜雨，應溼采蓮船。[END]
[Q]春閨二首 一[A]願結交加夢，因傾瀲灩尊。醒來情緒惡，簾外正黃昏。[END]
[Q]春閨二首 二[A]氤氳帳裏香，薄薄睡時妝。長吁解羅帶，怯見上空牀。[END]
[Q]兩處[A]樓上澹山橫，樓前溝水清。憐山又憐水，兩處總牽情。[END]
[Q]溪邊[A]溪邊花滿枝，百鳥帶香飛。下有一白鷺，日斜翹石磯。[END]
[Q]草[A]染亦不可成，畫亦不可得。萇弘未死時，應無此顏色。[END]
[Q]和楊侍郎[A]目極家山遠，身拘禁苑深。煙霄慙暮齒，麋鹿媿初心。[END]
[Q]山居喜友人相訪[A]秋雨空山夜，非君不此來。高於剡溪雪，一棹到門回。[END]
[Q]遠山[A]隱隱隔千里，巍巍知幾重。平時未能去，夢斷一聲鐘。[END]
[Q]江樹[A]終日衝奔浪，何年墜亂風。謝公堪入詠，目極在雲中。[END]
[Q]薔薇[A]萬卉春風度，繁花夏景長。館娃人盡醉，西子始新妝。[END]
[Q]感寓[A]大海波濤淺，小人方寸深。海枯終見底，人死不知心。[END]
[Q]春閨怨[A]朝喜花豔春，暮悲花委塵。不悲花落早，悲妾似花身。[END]
[Q]馬上行[A]五里復五里，去時無住時。日將家漸遠，猶恨馬行遲。[END]
[Q]釣叟[A]茅屋深灣裏，釣船橫竹門。經營衣食外，猶得弄兒孫。[END]
[Q]謝自然[A]頗怪韓夫子，猶疑謝自然。至今成福地，自古有神仙。[END]
[Q]題東白山軒[A]竹外泉聲急，松心月色寒。人間推曠絕，只自倚闌干。[END]
[Q]早行[A]村雞已報晨，曉月漸無色。行人馬上去，殘燈照空驛。[END]
[Q]和熊叔雅四詠 石峰春靄[A]寒山遠欲無，春在冥濛處。何如掃浮陰，盡放岧嶢露。[END]
[Q]和熊叔雅四詠 清湖驟雨[A]快雨不相期，平湖忽蕭颯。坐久日明簷，繁聲靜中滅。[END]
[Q]和熊叔雅四詠 潭溪秋碧[A]秋空晚自明，孤烟澹難起。適意一枝筇，時來對寒水。[END]
[Q]和熊叔雅四詠 屏山夜雪[A]誰憐組練寒，夜雪連營積。有客卧衡茅，淮山夢中白。[END]
[Q]張巨山賦蠟梅因成四首  其一[A]取名慕橫枝，要自同風格。雖微調鼎味，宛有金鉉色。[END]
[Q]張巨山賦蠟梅因成四首  其二[A]渾疑蠟作花，貌野中抱幽。冷香不盈階，意盡仍一流。[END]
[Q]張巨山賦蠟梅因成四首  其三[A]尖萼破微霜，明犀透清暾。不有朱紫繁，那知中色尊。[END]
[Q]張巨山賦蠟梅因成四首  其四[A]今日尋此梅，危行石澗東。花神欲宣令，萬鐸懸春風。[END]
[Q]園蔬十詠 茭白[A]秋風吹折碧，削玉如芳根。應傍鵝池發，中懷灑墨痕。[END]
[Q]園蔬十詠 芋[A]分得蹲鴟種，連根占地腴。曉吹黏玉糝，深碗啖模糊。[END]
[Q]園蔬十詠 韮[A]肉食嘲三九，終憐氣韵清。一畦春雨足，翠髮翦還生。[END]
[Q]園蔬十詠 瓠[A]溉釜熟輪囷，香清味仍美。一線解瓊瑶，中有家人齒。[END]
[Q]園蔬十詠 芥[A]葉實抱芳辛，氣烈消煩滯。登俎效微勞，乍食驚頻嚏。[END]
[Q]園蔬十詠 菘[A]周郎愛晚菘，對客蒙稱賞。今晨喜薦新，小嚼冰霜響。[END]
[Q]園蔬十詠 波薐[A]金鏃因形製，臨畦發永歎。時危思擷佩，楚客莫紉蘭。[END]
[Q]園蔬十詠 子薑[A]新芽肌理膩，映日浄如空。恰似勻妝指，柔尖带淺紅。[END]
[Q]園蔬十詠 蘿蔔[A]密壤深根蒂，風霜已飽經。如何純白質，近蒂染微青。[END]
[Q]園蔬十詠 苦益[A]雖無適口味，暖益功稀比。菜苦不登盤，言中多逆耳。[END]
[Q]池蓮四詠分韵 葉[A]鬰烈香浮雨，團欒綠蔭波。近堤千葉亂，知有畫船過。[END]
[Q]池蓮四詠分韵 花[A]孤紅低映岸，併艷遠連汀。露浥層層展，風披葉葉零。[END]
[Q]池蓮四詠分韵 藕[A]密藴羅文細，明含玉色清。冰盤時薦美，刀惹斷絲輕。[END]
[Q]池蓮四詠分韵 子[A]分房圓戢戢，弄色翠娟娟。摘實憐空菂，方知雨露偏。[END]
[Q]一樹[A]一樹梅開早，清香襲客衣。夕陽簫鼓散，半是折殘枝。[END]
[Q]偶步[A]偶步忘歸遠，心閑逸興增。山深知有寺，路盡不逢僧。[END]
[Q]晚宿[A]石瀨分流小，霜林間樹紅。暮橋橫隠約，寒鍛響丁東。[END]
[Q]畫船[A]隠約菱歌斷，斜陽水面移。美人貪照影，不覺畫船欹。[END]
[Q]春夜二首  其一[A]葉葉風鳴幕，梢梢雨打窗。烟銷寒寶鴨，膏淺側銀缸。[END]
[Q]春夜二首  其二[A]樓迥星河轉，宵殘鼓角催。重門和月鎖，寒夢繞花回。[END]
[Q]書齋十詠 筆架[A]刻畫峰巒勢，尸功翰墨餘。鎖窗閒晝永，高卧數中書。[END]
[Q]書齋十詠 剪刀[A]錯落雙刀合，晶熒百鍊光。剪裁皆在手，終不露鋒鋩。[END]
[Q]書齋十詠 喚鐵[A]號令行惟信，人誰不我承。舉烽諸國叛，敲鐵小童譍。[END]
[Q]書齋十詠 紙拂[A]拂兒雖草創，日用最相親。莫遣維摩室，潛生庾亮塵。[END]
[Q]書齋十詠 圖書[A]慚非蘇子佩，聊置簡書間。尺牘予慵理，何勞汝汗顔。[END]
[Q]書齋十詠 壓紙獅子[A]鎮浮須假重，刻石作狻猊。偶以形模好，兒童競見知。[END]
[Q]書齋十詠 界方[A]抄書防縱逸，界墨作遮闌。妙用誰能識，心端筆自端。[END]
[Q]書齋十詠 硯瓶[A]小瓶防硯渴，埏埴自良工。懷抱清誰見，聊憑一滴通。[END]
[Q]書齋十詠 燈檠[A]代木收奇幹，安燈創小檠。勿誇能自照，得助益高明。[END]
[Q]書齋十詠 榰案木[A]匠餘留片木，榰案定欹傾。不是乖繩墨，人間地少平。[END]
[Q]雜題四首  其一[A]積雨生秋意，浮陰放晚晴。鐘聲寒野迥，橋影小溪清。[END]
[Q]雜題四首  其二[A]殘霞銷暝色，新月長圓輝。黄落樹滋本，夜眠人息機。[END]
[Q]雜題四首  其三[A]簷溜停清瀉，林聲息怒號。水浮秋色遠，山带夕陽高。[END]
[Q]雜題四首  其四[A]宿雁猶驚渚，昏鴉已著林。野平雲散亂，江動月浮沈。[END]
[Q]酴醿四首  其一[A]蒙籠春幰頂，夭矯赤虬身。雨蓓猶緘暖，精神照晚春。[END]
[Q]酴醿四首  其二[A]斑斑心點紫，疊疊萼承冰。除却橫枝韵，羣芳盡與能。[END]
[Q]酴醿四首  其三[A]獨立幽亭晚，春風玉一圍。殘英不著地，去作嶺雲飛。[END]
[Q]酴醿四首  其四[A]霜蕤薰碧醥，氣味已相傳。終以香爲累，無人解倒懸。[END]
[Q]南浦[A]南浦隨花去，迴舟路已迷。暗香無處覓，日落板橋西。[END]
[Q]早行[A]村鷄已報晨，曉月漸無色。行人馬上去，殘燈照空驛。[END]
[Q]謝詹環仲[A]在學得益友，結廬得寶鄰。自慚蒹葭質，長倚玉嶙峋。[END]
[Q]悟趙州狗子無佛性話偈[A]狗子無佛性，羅睺星入命。不是打殺人，被人打殺定。[END]
[Q]臨終頌[A]平生無町畦，任真但落魄。爛醉是生涯，天地爲棺槨。[END]
[Q]江樓寄希元上人[A]清言一以遙，默默江樓上。安得如白雲，無心兩相忘。[END]
[Q]匣劍[A]靈劍經年匣，决雲誰爲高。報人如有道，何忍問吹毛。[END]
[Q]南園[A]南園萬樹花，極目春芳麗。林下老成人，相招植松桂。[END]
[Q]行歌[A]行歌春滿路，坐歌春滿園。花前人自樂，桃李豈須言。[END]
[Q]明月[A]明月照前墀，朱絃奏流水。春風如未回，敢望無雲起。[END]
[Q]南樓[A]南樓百尺餘，淸夜微埃歇。天會詩人情，遺此高高月。[END]
[Q]無題[A]江南有美人，別後長相憶。何以慰相思，贈汝好顔色。[END]
[Q]咏蚊[A]飽去櫻桃重，饑來柳絮輕。但知離此去，不用問前程。[END]
[Q]落星寺[A]長江萬里來，古寺中流起。何如天上星，汩汩波濤裏。[END]
[Q]中書即事[A]慘慘高槐落，凄凄餘菊寒。粉牆多記墨，聊爲拂塵看。[END]
[Q]竹醉日[A]苒苒渭濱族，蕭蕭塵外姿。如能樂封殖，何必醉中移。[END]
[Q]盂蘭盆[A]紅白薇英落，朱黄槿艷殘。家人愁溽暑，計是望盂蘭。[END]
[Q]迎春花[A]淺艷侔鶯羽，纖條結兔絲。偏凌早春發，應誚衆芳遲。[END]
[Q]石榴[A]開從百花後，占斷羣芳色。更作琴軫房，輕盈瑣窗側。[END]
[Q]椿[A]峨峨楚南樹，杳杳含風韻。何用八千秋，騰凌詫朝菌。[END]
[Q]柳[A]河柳擅佳名，青條發紅穗。因愁百卉嬌，強作芳菲意。[END]
[Q]海棠  其四[A]濯錦江頭樹，移根藥砌中。只應春有意，偏與半粧紅。[END]
[Q]上元日詣昭應宮分獻凝命殿以憲職不預班獨歸書事[A]別殿香三炷，斜廊酒一盃。官閑非侍從，騎馬卻歸來。[END]
[Q]贈李陽孫[A]不忍與君別，憐君仁義人。三年官滿後，依舊一家貧。[END]
[Q]西垣榴花[A]山木有甘實，托根清禁中。歲芳搖落盡，獨自向炎風。[END]
[Q]贈回道士[A]華州回道士，來到岳陽城。別我遊何處，秋空一劍橫。[END]
[Q]山居書事[A]偶來松樹下，高枕石頭眠。山中無曆日，寒盡不知年。[END]
[Q]臨蛻遺詩  其一[A]兄也錯到底，猶誇將相才。世緣何日了，了卻早歸來。[END]
[Q]臨蛻遺詩  其二[A]江外三千里，人間十八年。此行誰復見，一鶴上遼天。[END]
[Q]鼇頂峰[A]眼看滄海近，身與白雲高。迴影連三島，盤根壓六鼇。[END]
[Q]清溪[A]山開明月峽，水寫武陵溪。地勝人堪隱，源深客自迷。[END]
[Q]偈[A]楊歧無旨的，種田博飯喫。說夢老瞿曇，何處覓蹤跡。[END]
[Q]偈[A]南番人泛船，塞北人搖艫。波斯入大唐，須彌山作舞。[END]
[Q]辭衆偈[A]九十二光陰，分明對衆說。遠洞散寒雲，幽窗度殘月。[END]
[Q]偈[A]蜀魄連宵叫，鵽鳭終夜啼。圓通門大啟，何事隔雲泥。[END]
[Q]偈[A]紅日照扶桑，寒雪封華嶽。三更過鐵圍，拶折驪龍角。[END]
[Q]題真空閣[A]括蒼山上雲，山好雲亦好。可憐山下僧，看雲不知老。[END]
[Q]春日樓上[A]水樹春煙重，庭花午影圓。人邊無限地，鳥外有餘天。[END]
[Q]春陰[A]寒食少天色，春風多柳花。倚樓心目亂，不覺見棲鴉。[END]
[Q]潤州狠石[A]水光浮柱礎，天影带樓臺。觸石雲孤起，吹潮雨四來。[END]
[Q]贈人[A]六符搖斗極，八座冠文章。規憲存中府，勳庸入太常。[END]
[Q]叢菊[A]風勁香逾遠，天寒色更鮮。秋天買不斷，無意學金錢。[END]
[Q]題萱花[A]移萱樹之背，丹霞間金色。我有憂民心，對君忘不得。[END]
[Q]題蓼花[A]深淺霜前後，應同舊渚紅。羣芳坐衰歇，日日舞秋風。[END]
[Q]蘆[A]瘦碧兩三莖，蕭蕭雨又晴。江湖未歸客，不忍聽秋聲。[END]
[Q]松二首  其一[A]菌生枝上雨，龍起穴中雷。怪影漫溪側，寒根纏石回。[END]
[Q]竹[A]擢翠向人孤，潭潭省署虛。雨餘秋更晚，風月共蕭疏。[END]
[Q]使契丹戲作[A]押燕移離畢，看房賀跋支。餞行三匹裂，密賜十貔貍。[END]
[Q]櫻桃[A]穀雨櫻桃落，薰風柳带斜。舜弦新曲在，休唱後庭花。[END]
[Q]詠芍藥[A]好是一時艷，本無千歲期。所以謔相贈，載之在聲詩。[END]
[Q]蟄龍潭[A]蟄龍潭裏蟄，潭上風波急。一旦飛上天，魚蝦不能及。[END]
[Q]秀峰院[A]影借金田潤，香隨璧月流。遠疑元帝植，近想誌公遊。[END]
[Q]詠蛙[A]兔邊分玉樹，龍底耀銅儀。會當同鼓吹，不復問官私。[END]
[Q]筆[A]雖匪囊中物，何堅不可鑽。一朝操政柄，定使冠三端。[END]
[Q]嘲吳人觀者[A]爾幸無羸角，何用觸吾藩。若是升堂者，還應自得門。[END]
[Q]感興[A]貧女貌非醜，要須緣嫁遲。還似求名客，無媒不及時。[END]
[Q]長安客感[A]日過千萬家，一家非所依。不及行塵影，猶隨馬蹄歸。[END]
[Q]春懷舊游[A]吟想舊經過，花時奈遠何。別來長似見，春夢入關多。[END]
[Q]離京城宿商山作[A]山月吟聲苦，春風引思長。無由及塵土，猶帶杏花香。[END]
[Q]秋館雨夜[A]夜雨空館靜，幽人起裴回。長安醉眠客，豈知新鴈來。[END]
[Q]聞子規[A]百鳥有啼時，子規聲不歇。春寒四鄰靜，獨叫三更月。[END]
[Q]懷無可上人[A]山寺秋時後，僧家夏滿時。清涼多古跡，幾處有新詩。[END]
[Q]長安客感[A]客淚如危葉，長懸零落心。況是悲秋日，臨風制不禁。[END]
[Q]送客遙望[A]別遠心更苦，遙將目送君。光華不可見，孤鶴沒秋雲。[END]
[Q]傷靡草[A]靡草似客心，年年亦先死。無由伴花落，暫得因風起。[END]
[Q]蔚州晏內遇新雪 句[A]古木閩州道，驅羸落照間。投村礙野水，問店隔荒山。[END]
[Q]慈恩寺避暑[A]香荷疑散麝，風鐸似調琴。不覺清涼晚，歸人滿柳陰。[END]
[Q]詠鴛鴦[A]鴛鴦離別傷，人意似鴛鴦。試取鴛鴦看，多應斷寸腸。[END]
[Q]長安秋望[A]樓倚霜樹外，鏡天無一毫。南山與秋色，氣勢兩相高。[END]
[Q]獨酌[A]窓外正風雪，擁爐開酒缸。何如釣船雨，蓬底睡秋江。[END]
[Q]醉眠[A]秋醪雨中熟，寒齋落葉中。幽人本多睡，更酌一樽空。[END]
[Q]不飲贈酒[A]細算人生事，彭殤共一籌。與愁爭底事，要爾作戈矛。[END]
[Q]過田家宅[A]安邑南門外，誰家板築高。奉誠園裏地，牆缺見蓬蒿。[END]
[Q]獨柳[A]含煙一株柳，拂地搖風久。佳人不忍折，悵望回纖手。[END]
[Q]斫竹[A]寺廢竹色死，宦家寧爾留。霜根漸隨斧，風玉尚敲秋。[END]
[Q]將赴湖州留題亭菊[A]陶菊手自種，楚蘭心有期。遙知渡江日，正是擷芳時。[END]
[Q]折菊[A]籬東菊徑深，折得自孤吟。雨中衣半濕，擁鼻自知心。[END]
[Q]哭李給事中敏[A]陽陵郭門外，陂陁丈五墳。九泉如結友，茲地好埋君。[END]
[Q]黃州竹徑鬬[A]竹濁蟠小徑，屈折鬬蛇來。三年得歸去，知遶幾千回。[END]
[Q]題敬愛寺樓[A]暮景千山雪，春寒百尺樓。獨登還獨下，誰會我悠悠。[END]
[Q]題新定八松院小石[A]雨滴珠璣碎，苔生紫翠重。故關何日到，且看小三峰。[END]
[Q]送薛種遊湖南[A]賈傅松醪酒，秋來美更香。憐君片雲思，一去遶瀟湘。[END]
[Q]重題絕句一首[A]郵亭寄人世，人世寄郵亭。何如自籌度，鴻路有冥冥。[END]
[Q]寄遠[A]隻影隨驚鴈，單棲鏁畫籠。向春羅袖薄，誰念舞臺風。[END]
[Q]送盧秀才一絕[A]春瀨與烟遠，送君孤櫂開。潺湲如不改，愁更釣魚來。[END]
[Q]醉題[A]金鑷洗霜鬢，銀觥敵露桃。醉頭扶不起，三丈日還高。[END]
[Q]題張處士山莊一絕[A]好鳥疑敲磬，風蟬認軋箏。修篁與嘉樹，偏倚半巖生。[END]
[Q]盆池[A]鑿破蒼苔地，偷他一片天。白雲生鏡裏，明月落堦前。[END]
[Q]有寄[A]雲闊煙深樹，江澄水浴秋。美人何處在，明月萬山頭。[END]
[Q]寄遠人[A]終日求人卜，迴迴道好音。那時離別後，入夢到如今。[END]
[Q]別沈處士[A]舊事參差夢，新程邐迤秋。故人如見憶，時到寺東樓。[END]
[Q]歸家[A]穉子牽衣問，歸來何太遲。共誰爭歲月，贏得鬢邊絲。[END]
[Q]遣懷[A]道泰時還泰，時來命不來。何當離城市，高臥博山隈。[END]
[Q]驌驦駿[A]瑤池罷遊宴，良樂委塵沙。遭遇不遭遇，鹽車與鼓車。[END]
[Q]龍丘途中二首 一[A]漢苑殘花別，吳江盛夏來。唯看萬樹合，不見一枝開。[END]
[Q]龍丘途中二首 二[A]水色饒湘浦，灘聲怯建溪。淚流迴月上，可得更猿啼。[END]
[Q]江樓[A]獨酌芳春酒，登樓已半醺。誰驚一行雁，衝斷過江雲。[END]
[Q]驌驦坂[A]荆州一萬里，不如蒯易度。仰首望飛鳴，伊人何異趣。[END]
[Q]題水西寺[A]三日去還住，一生焉再遊。含情碧溪水，重上粲公樓。[END]
[Q]南郊祠所上章攝事二首  其一[A]七里城南路，齋祠宿下房。遠烟晨燎地，斜日夕牲場。[END]
[Q]南郊祠所上章攝事二首  其二[A]上辛茲攝事，瑞祝本通天。自此春秋筆，還書大有年。[END]
[Q]和人禁中作[A]鈞曲來深殿，宮花出御溝。雲天正如畫，壁月在西樓。[END]
[Q]太祖永昌陵[A]石馬開陵道，陰虬結廟阿。飛雲似不去，疑誤大風歌。[END]
[Q]太宗永熙陵  其一[A]白虎晨湍迥，青龍夕霧和。漢陵人易識，流水記岥岮。[END]
[Q]太宗永熙陵  其二[A]故老今多喪，嚴祠日愈新。青青陵上杏，神護五株春。[END]
[Q]真宗永定陵  其一[A]金石凝虛筍，旌旗落暗塵。唐堯遂不見，空有進羹人。[END]
[Q]真宗永定陵  其二[A]洛水縈祠外，嵩雲泊棟端。橋山何必問，只是葬衣冠。[END]
[Q]咏水紅[A]夏砌綠莖秀，秋簷紅穗繁。終然體不媚，無乃對虞翻。[END]
[Q]和延州經略龐龍圖八詠 迎薰亭[A]飛宇棘南傃，以待風之薰。因君奉揚力，并慰塞下人。[END]
[Q]和延州經略龐龍圖八詠 供兵磑[A]磑湍方電激，麯屑已雲霏。誠哉智者樂，力少功不貲。[END]
[Q]和延州經略龐龍圖八詠 延利渠[A]遵蒙本山下，渠激流且迅。無嫌萬折勞，思迴九里潤。[END]
[Q]和延州經略龐龍圖八詠 柳湖[A]波平柳苒苒，湖與柳共色。攀條弄潺湲，坐送春暉昃。[END]
[Q]和延州經略龐龍圖八詠 飛蓋園[A]千騎亟遊賞，賓蓋紛相隨。不知是日歡，何如清夜時。[END]
[Q]和延州經略龐龍圖八詠 翠漪亭[A]憑欄玩文漪，日與賞心遇。汀篠陵砌繁，沙禽冒波翥。[END]
[Q]和延州經略龐龍圖八詠 禊堂[A]悠悠水周堂，堂上列禊賓。賓勸使君酬，無爲負良辰。[END]
[Q]和延州三詠 濟勝橋[A]溪光倒彴影，彴影跨溪垠。非論權取意，聊訂濟涉仁。[END]
[Q]和延州三詠 八覽亭[A]亭軒入空碧，極眺煩慮開。漢樹有葱蒨，隴雲多徘徊。[END]
[Q]和延州三詠 清潤堂[A]水容靜若鑑，天影倒虛明。勿使川風動，波生便不平。[END]
[Q]潄玉齋前雜卉皆龍圖王至之所植各賦一章凡得八物或賞或否亦應乎至之意歟遂寫寄至之 牡丹[A]壓枝高下錦，攢蕊淺深霞。疊綵晞陽媚，鮮葩照露斜。[END]
[Q]潄玉齋前雜卉皆龍圖王至之所植各賦一章凡得八物或賞或否亦應乎至之意歟遂寫寄至之 澹紅石榴[A]移植自西南，色淺無媚質。不競灼灼花，而效離離實。[END]
[Q]潄玉齋前雜卉皆龍圖王至之所植各賦一章凡得八物或賞或否亦應乎至之意歟遂寫寄至之 蜀葵[A]紅白相嗣繁，色純香亦淺。相對庭戶間，俗尚焉能免。[END]
[Q]潄玉齋前雜卉皆龍圖王至之所植各賦一章凡得八物或賞或否亦應乎至之意歟遂寫寄至之 萱草[A]修莖無附葉，繁萼攢庭首。每欲問詩人，定得忘憂否。[END]
[Q]潄玉齋前雜卉皆龍圖王至之所植各賦一章凡得八物或賞或否亦應乎至之意歟遂寫寄至之 芍藥[A]有名見鄭風，今賞異疇日。采花當采根，可能治民疾。[END]
[Q]潄玉齋前雜卉皆龍圖王至之所植各賦一章凡得八物或賞或否亦應乎至之意歟遂寫寄至之 竹[A]脩脩稍出類，辭卑不肯叢。有節天容直，無心道與空。[END]
[Q]潄玉齋前雜卉皆龍圖王至之所植各賦一章凡得八物或賞或否亦應乎至之意歟遂寫寄至之 菊[A]纖莖寒始密，秀葉晚逾滋。芳意君須識，羣葩摇落時。[END]
[Q]潄玉齋前雜卉皆龍圖王至之所植各賦一章凡得八物或賞或否亦應乎至之意歟遂寫寄至之 芭蕉[A]不枝惟葉茂，無幹信中空。所以免摧折，爲依君子風。[END]
[Q]春望雜詠 歸雁[A]刷羽梁王池，春至欲言歸。牽我東南恨，隨君西北飛。[END]
[Q]春望雜詠 遠樹[A]如帷復如薺，歷歷映滄洲。故障千里目，剩作一重愁。[END]
[Q]次韵罷相遊故園[A]戟棨嚴門第，鐶金倦带圍。如公三事老，從古幾人歸。[END]
[Q]脩竹[A]北戶靜無塵，蕭蕭玩翠筠。此時刀筆手，慚愧殺青人。[END]
[Q]濠上[A]莊生坐濠上，下玩戲魚躍。魚固不知人，人奚謂魚樂。[END]
[Q]聞蛙二首  其一[A]蛙聲直可厭，聒耳橫相干。怒氣何關勇，私鳴不爲官。[END]
[Q]聞蛙二首  其二[A]膨脝枵怒腹，日夕沸溪干。羣響何容罷，時無牡鞠官。[END]
[Q]古來吟[A]古來韋與杜，閥閱冠當年。今日城南問，惟餘尺五天。[END]
[Q]竹[A]新筍漸盈尺，新梢已鋪瓦。燕雀忽相驚，深沈似隆夏。[END]
[Q]九日[A]長愛鴨陂頭，平波澹不流。相君時獨汎，準擬五湖舟。[END]
[Q]古意  其一[A]肆威矜逐逐，索黨恣狺狺。盜跖真知道，餘財欲汙人。[END]
[Q]古意  其二[A]青松獨受命，停雪待陽春。一遇樵人斧，同成樸樕薪。[END]
[Q]古意  其三[A]虎嘯雲巖下，風生林嶺隅。須防威可假，慎勿逐城狐。[END]
[Q]古意  其四[A]持鷸蚌謀壯，貪蟬鵲意深。漁人一拱手，彈者笑依林。[END]
[Q]西齋新植萱草甚多作問答絕句二首 問[A]膩蘤金英撲，纖莛玉段抽。萱如解榮悴，爭合自忘憂。[END]
[Q]西齋新植萱草甚多作問答絕句二首 答[A]我有忘憂號，君爲憂世人。欲憂憂底事，胡不暫怡神。[END]
[Q]僧房白蓮[A]水風披玉蘤，溪露泫瑶津。花意如師意，宗雷社裏人。[END]
[Q]重懷和靖林逋[A]高士非求死，天教隕少微。雲疑隠居在，猶傍嶺頭歸。[END]
[Q]秋夕不寤[A]倦枕回尤數，東方不肯明。只將無睡耳，終夜著蛩聲。[END]
[Q]閏九月晦日登舟二首  其一[A]淮平舟未進，遠緒悵依依。勿謂王孫怨，先如春草歸。[END]
[Q]閏九月晦日登舟二首  其二[A]二山皆在眼，未忍去淮津。三宿寧無戀，况非桑下人。[END]
[Q]次韵和奉寧太尉相公見寄二首  其一[A]賚弼昔營野，代工天眷深。此時蕭散樂，却似住巖陰。[END]
[Q]次韵和奉寧太尉相公見寄二首  其二[A]儒藴披幽笈，仙圖啟祕關。嵩雲爲雨罷，來伴相君閒。[END]
[Q]挑燈杖[A]處膏非自潤，在寸敢矜長。試用蔀家暗，迴爲鄰壁光。[END]
[Q]書齋前柏八株森植翠茂[A]總總長柯上，離離翠實疏。休誇冒霜雪，僅得守門閭。[END]
[Q]一百五日作  其一[A]雨罷飛花徧，緘愁對晚杯。客心將煬竈，同是一寒灰。[END]
[Q]一百五日作  其二[A]客舍已蕭寂，况逢龍忌辰。何煩申火禁，自有不黔人。[END]
[Q]行客[A]游子何方客，征裾滿素塵。疲驂不進道，還犬復迎人。[END]
[Q]小渚[A]輕烟變渚色，寒浪嚙隄痕。鳥去枝猶動，沙頹水暫渾。[END]
[Q]十二月十八日會飲園夫獻桃花二首  其一[A]今歲臘未破，明年春尚賒。天教催朔氣，先作塞南花。[END]
[Q]十二月十八日會飲園夫獻桃花二首  其二[A]晚秀尚可惜，早開真謂奇。君看早開處，定是向南枝。[END]
[Q]叢菊[A]烟開容蘤密，霜重放叢斜。插著星星畔，潜郎稱晚花。[END]
[Q]反舌[A]默默過桃園，穿條疊葉翻。夫君猶舌在，時晏便無言。[END]
[Q]除夕[A]歷尾無餘日，更籌促曙躔。持愁賸殘歲，將老入新年。[END]
[Q]野渡[A]行路到溪窮，寒流自浼浼。客立平沙上，篙人艤船待。[END]
[Q]木芙蓉盛開四解  其一[A]木末芙蓉語，當時不謂真。今來木末見，愁殺擬騷人。[END]
[Q]木芙蓉盛開四解  其二[A]麴塵輕抱蕊，宮纈巧妝叢。青女由來妬，憑君淺作紅。[END]
[Q]木芙蓉盛開四解  其三[A]浩露津緗蘤，大風獵絳英。繁霜不可拒，慎勿愛空名。[END]
[Q]木芙蓉盛開四解  其四[A]千繞青叢外，携觴只自留。晚花兼素髮，同是一悲秋。[END]
[Q]木芙蓉  其一[A]芙蓉本作樹，花葉兩相宜。慎勿迷蓮子，分明立券辭。[END]
[Q]木芙蓉  其二[A]一作淮南守，再逢霜艷新。花前今日酒，却是去年人。[END]
[Q]夜分[A]此夕炎氛罷，浩然天意秋。桂華兼月上，槎影带星流。[END]
[Q]觀書[A]隠几窮千古，披經究萬殊。扶疏曾答客，涉獵恥成儒。[END]
[Q]讀史  其一[A]順諛要領絕，書罷付函封。隸子方求益，君非賣菜傭。[END]
[Q]讀史  其二[A]漢囊一需頭，並薦五處士。由來角立名，獨歸徐孺子。[END]
[Q]即事[A]我來春已晏，道樾半清陰。崖暗石蹲虎，林明花散金。[END]
[Q]湖上二首  其一[A]秋水自然碧，秋花何意紅。乾坤摇落恨，只是爲西風。[END]
[Q]湖上二首  其二[A]樓迥銜空霧，郊長占暝霏。戲魚晴自擲，寒鴨夜還飛。[END]
[Q]客舟[A]上溪不弛帳，下溪不打槳。上下各有趣，相遇風波上。[END]
[Q]柳[A]濯濯縈春晚，依依带暝饒。楚宮皆餓死，無計學纖腰。[END]
[Q]詠荼䕷[A]來自蠶叢國，香傳弱水神。析酲疑破鼻，併艷欲留春。[END]
[Q]詠棠棣[A]潘賦幽芳在，周詩榮鄂傳。佛輪千幅細，公带萬釘圓。[END]
[Q]春帖子詞 皇帝閣十二首 其一[A]東郊迎氣罷，暖信入嚴宸。暫遣星杓轉，令知天下春。[END]
[Q]春帖子詞 皇帝閣十二首 其二[A]瑞福隨春到，穰穰正似山。君王寬大詔，自此徧人間。[END]
[Q]春帖子詞 皇帝閣十二首 其三[A]縠管灰飛盡，金胥刻漏長。歡情與和氣，併入萬年觴。[END]
[Q]春帖子詞 皇帝閣十二首 其七[A]春風長樂地，春仗大明天。春酒皆千日，春枝即萬年。[END]
[Q]春帖子詞 皇帝閣十二首 其八[A]陽和今日到，景物一時新。陛下南山壽，長迎千萬春。[END]
[Q]春帖子詞 皇帝閣十二首 其九[A]天上春先徧，世間人未知。黄金裝柳蕊，紅密點花枝。[END]
[Q]春帖子詞 皇帝閣十二首 其一○[A]水暖蛟冰解，灰飛鳳管和。陽春與皇澤，併付女夷歌。[END]
[Q]春帖子詞 皇后閣十首 其一[A]青郊迎淑氣，華闕報芳辰。瑞木梢梢變，珍禽哢哢新。[END]
[Q]春帖子詞 皇后閣十首 其二[A]春前已歲換，歲後始春來。綵燕隨宜帖，繒花鬭巧開。[END]
[Q]春帖子詞 皇后閣十首 其六[A]嘉祐隨年至，皇恩共氣和。水痕冰處動，烟思柳前多。[END]
[Q]春帖子詞 皇后閣十首 其七[A]曉佩摇蒼玉，晨旂亞翠斿。新年好春色，今日滿皇州。[END]
[Q]春帖子詞 皇后閣十首 其八[A]暖碧浮天面，遲紅上日華。寶幡雙帖燕，綵樹對纏花。[END]
[Q]春帖子詞 夫人閣十首 其一[A]雪罷雲初暖，天和日便遲。玉樓新燕子，禖下記來時。[END]
[Q]春帖子詞 夫人閣十首 其二[A]春從何處生，先覺滿瑶京。冰解魚鱗散，雲飛鶴態成。[END]
[Q]春帖子詞 夫人閣十首 其三[A]春天麗春旭，春酒獻春盃。樹待珊瑚鬭，花須羯鼓催。[END]
[Q]春帖子詞 夫人閣十首 其六[A]春闕風光麗，春城歌吹喧。瓊蘇獻春酒，金薄鏤春旛。[END]
[Q]春帖子詞 夫人閣十首 其七[A]瑞歷歲惟新，物華春可愛。雪盡林弄姿，冰銷水生態。[END]
[Q]舒雁[A]莊周悲殺雁，本爲不能鳴。寧識山陰誤，能鳴亦就烹。[END]
[Q]游魚[A]游魚川上樂，映藻復依蒲。須防裁密網，莫獨畏鵜鶘。[END]
[Q]驚鷗[A]漁拽亂溪來，白鷗驚已屢。不應畏機心，却下滄波去。[END]
[Q]題挽鄧亭[A]鄧守挽不住，眷予番久留。决非人所挽，胡不理歸舟。[END]
[Q]酒胡[A]誰刻優胡象，來爲飲席珍。不因君屨指，幾作獨醒人。[END]
[Q]觀舞[A]蝶躞趁繁會，婆娑無定妍。心知吾地廣，長袖得回旋。[END]
[Q]晚夏西園二首  其一[A]道樾陰陰密，畦泉活活流。梨成津向潤，瓜熟子相鉤。[END]
[Q]晚夏西園二首  其二[A]日晏坐中園，清襟注迥軒。輕飈逢葉動，小雨得荷喧。[END]
[Q]過淝口二首  其一[A]淝水縈如带，淮山崒似雲。此時聞鶴唳，無復畏官軍。[END]
[Q]過淝口二首  其二[A]氐醜矜凶甚，臨流列萬幢。由來不自項，何荷欲浮江。[END]
[Q]贈雷簡夫[A]豪英出名胄，偃蹇倦宦游。大言滿千牘，高氣橫九州。[END]
[Q]句  其二一[A]既多九穗穀，復有三秀芝。芝以保萬壽，穀以慶東菑。[END]
[Q]句  其一[A]我觀招提境，古檜何蒼奇。白蟻巢其根，青虬嚙其枝。[END]
[Q]書紅帕[A]囊香著郎衣，經綃著郎手。此意不及綃，共郎永長久。[END]
[Q]和遺綃女子[A]香來著吾懷，先想纖纖手。果遇贈香人，經年何恨久。[END]
[Q]明智寺[A]重複青山裏，雙峰鎖寺門。樓聳排雲閣，松盤過路根。[END]
[Q]句[A]是水爲佳境，中城枕碧湖。樓臺萬室近，物象幾州無。[END]
[Q]謝伯恭篆屏蟾硯[A]古硯蟾蜍滴，文屏薤葉書。世間多倚伏，休歎橐中虛。[END]
[Q]寄韶石長老求柏栽[A]森然桃李陰，當春皆手植。更求青青枝，要見歲寒色。[END]
[Q]寄鄧秀才求桃枝接頭[A]自慚閑索居，豈貪顔色盛。愛渠真不言，可以通三徑。[END]
[Q]後天易吟三十首  其一五[A]宗廟蒸嘗禮，朝廷覲見儀。無窮天下事，不過似農時。[END]
[Q]後天易吟三十首  其一六[A]細玩文王卦，如何法地方。田從一井起，鄉遂及要荒。[END]
[Q]後天易吟三十首  其一七[A]觀身不見背，動體悉由心。向陽負陰處，離坎細推尋。[END]
[Q]後天易吟三十首  其一八[A]次謙終以巽，九卦至三陳。聖人有憂患，何况是凡人。[END]
[Q]後天易吟三十首  其一九[A]元亨猶利正，始可用純乾。未了一貞字，何由保性天。[END]
[Q]後天易吟三十首  其二○[A]亨到離時見，貞從坎處來。歸根培養熟，方解鼓風雷。[END]
[Q]後天易吟三十首  其二一[A]背於身不見，亦不見庭人。物我俱無與，方知止處真。[END]
[Q]後天易吟三十首  其二二[A]乾坤始開闢，六坎首經綸。士不知憂患，焉能免世氛。[END]
[Q]後天易吟三十首  其二三[A]始屯終未濟，世故信多艱。維坎剛中吉，周旋險難間。[END]
[Q]後天易吟三十首  其二四[A]彖辭六十四，三十四言貞。幹事匪正固，難求心外亨。[END]
[Q]後天易吟三十首  其二五[A]亨嘉誰不願，貞固士之常。乾體充剛健，坤爻認直方。[END]
[Q]後天易吟三十首  其二六[A]祖考精神散，子孫能聚之。淫祠祭非鬼，萃渙義何居。[END]
[Q]後天易吟三十首  其二七[A]卦之凶者五，否剝未濟三。如姤與歸妹，深防女敗男。[END]
[Q]後天易吟三十首  其二八[A]易經之下卷，何以始恒咸。貞女家人利，如詩有二南。[END]
[Q]後天易吟三十首  其二九[A]二五時難遇，沈淪下位多。乾潜與坤履，退謹養天和。[END]
[Q]後天易吟三十首  其三○[A]學者欲學易，當觀羑里時。如何是敬字，恐懼畏憂危。[END]
[Q]大衍易吟四十首  其一[A]卦下觀一彖，卦中求六爻。今人僅知此，著眼未爲高。[END]
[Q]大衍易吟四十首  其二[A]太極元無極，先天異後天。今人不識此，讀易豈其然。[END]
[Q]大衍易吟四十首  其三[A]謂今三畫卦，不自偶奇生。便指三爲八，徒勞口舌爭。[END]
[Q]大衍易吟四十首  其四[A]乾坤用九六，義例析爲三。朱子申歐說，開編請細探。[END]
[Q]大衍易吟四十首  其五[A]陽爻極六位，進退貴因時。德則何憂亢，神而不可知。[END]
[Q]大衍易吟四十首  其六[A]六陰升已極，坤下戰乎乾。建亥陽生處，居然復卦前。[END]
[Q]大衍易吟四十首  其七[A]用九不爲首，陽畫位屯初。百八十五變，剛爻可捨諸。[END]
[Q]大衍易吟四十首  其八[A]十年女乃字，守節以勝情。凡諸卦用六，觀茲利永貞。[END]
[Q]大衍易吟四十首  其九[A]屯初康險難，蒙上覺昏童。開闢乾坤後，君師大有功。[END]
[Q]大衍易吟四十首  其一○[A]德盛時逢險，乾剛坎在前。諺云姑少待，樂飲豈徒然。[END]
[Q]大衍易吟四十首  其一一[A]訟吉觀西伯，師中驗太公。得人師不戰，反己訟無終。[END]
[Q]大衍易吟四十首  其一二[A]小畜過無坎，胡爲以雨云。互觀藏兌澤，止水亦興雲。[END]
[Q]大衍易吟四十首  其一三[A]履若蹈虎尾，五剛亨厥躬。乾三獨柔變，是以咥人凶。[END]
[Q]大衍易吟四十首  其一四[A]盛夏靡草死，歲寒松柏貞。泰須防陂復，否有大人亨。[END]
[Q]大衍易吟四十首  其一五[A]大有同人盛，離柔寓戒辭。無威斯近弱，不廣即爲私。[END]
[Q]大衍易吟四十首  其一六[A]謙卑六位得，豫樂四爻非。莊敬與安肆，冥冥禍福幾。[END]
[Q]大衍易吟四十首  其一七[A]泰變即爲蠱，否變僅爲隨。元祐紹聖事，至今心骨悲。[END]
[Q]大衍易吟四十首  其一八[A]俯下知臨吉，其如仰觀何。相孚不待薦，一盥已爲多。[END]
[Q]大衍易吟四十首  其一九[A]離明用獄四，噬嗑賁旅豐。中孚夾離卦，兩畫玩虛中。[END]
[Q]大衍易吟四十首  其二○[A]剝三與復四，皆處五陰中。自拔棄其類，吾推道是從。[END]
[Q]大衍易吟四十首  其二一[A]仁道成已極，體元乾長人。獨休不遠復，當且學回仁。[END]
[Q]大衍易吟四十首  其二二[A]午月至子復，書云七日來。六日七分說，觀天何隘哉。[END]
[Q]大衍易吟四十首  其二三[A]無妄均所與，大畜患不多。性豈無知者，心如未盡何。[END]
[Q]大衍易吟四十首  其二四[A]艮上戒舌駟，震初羞指黿。細觀頤內外，口是禍之門。[END]
[Q]大衍易吟四十首  其二五[A]大過本末弱，厄運逢瞞奴。文舉有死耳，淵明其歸乎。[END]
[Q]大衍易吟四十首  其二六[A]習坎德天險，重離文日新。明內始照外，亨心方發身。[END]
[Q]大衍易吟四十首  其二七[A]咸取男下女，恒言婦事夫。始感終當□，君臣其謹諸。[END]
[Q]大衍易吟四十首  其二八[A]姤陰進不已，吾遯其奚言。陽壯過於泰，□虞羝觸藩。[END]
[Q]大衍易吟四十首  其二九[A]夜闇勿遽戚，晝光無疾行。自昭惟進德，用晦豈傷明。[END]
[Q]大衍易吟四十首  其三○[A]一女卦反對，不同而後同。始知天下事，苟合最爲凶。[END]
[Q]大衍易吟四十首  其三一[A]在險惟反己，出險即及人。讓夷急病者，蹇解二忠臣。[END]
[Q]大衍易吟四十首  其三二[A]損其不善者，惟善則益之。自然獲天祐，可受十朋龜。[END]
[Q]大衍易吟四十首  其三三[A]五王復唐祚，不殺武三思。莧陸察爻義，惜哉張柬之。[END]
[Q]大衍易吟四十首  其三四[A]六籍火未熄，龍興芒碭雲。呼韓朝渭上，已納王政君。[END]
[Q]大衍易吟四十首  其三五[A]原筮而後比，無疑方可升。不食匪井患，有言奚困亨。[END]
[Q]大衍易吟四十首  其三六[A]震動對艮止，革故繼鼎新。飲啐隨時義，天機信屈伸。[END]
[Q]大衍易吟四十首  其三七[A]屢厄未濟旅，難逢既濟豐。巽謙能自降，蹇困詎爲窮。[END]
[Q]大衍易吟四十首  其三八[A]易乃一量秤，銖銖分重輕。百千億萬事，義理是權衡。[END]
[Q]大衍易吟四十首  其三九[A]全卦定凶吉，逐爻殊否臧。頃刻有變易，縱橫無典常。[END]
[Q]大衍易吟四十首  其四○[A]凶人凶其吉，吉人吉其凶。曳輪能自信，揲策勿求通。[END]
[Q]次韻陳正之團扇畫一魚二首  其一[A]莫想銀絲膾，冰盤一醉吞。好爲玉带佩，朝謁九重門。[END]
[Q]次韻陳正之團扇畫一魚二首  其二[A]妙得濠梁趣，任公犗肯吞。□泉如有待，頭角上天門。[END]
[Q]湖外別業四詠 蓑衣步[A]水浸石根冷，風吹藤葉飛。菰蒲秋影裏，長趁釣船歸。[END]
[Q]自君之出矣三首  其一[A]自君之出矣，淚對花枝洒。風窗挑夜燈，心在無油瀉。[END]
[Q]自君之出矣三首  其二[A]自君之出矣，荏苒度寒燠。譬彼雙鯉魚，書辭長在腹。[END]
[Q]自君之出矣三首  其三[A]自君之出矣，抱此離恨情。春蠶不作絲，纏綿過一生。[END]
[Q]無題[A]灧澦拓瞿唐，二孤障瀾蠡。大哉神禹功，天地相終始。[END]
[Q]春暖[A]東風吹暖氣，消散入晴天。漸變池塘色，欲生楊柳煙。[END]
[Q]風雨歸舟圖  其一[A]挂帆涉滄波，瞬息三萬里。蓬萊有會期，莫爲風雨止。[END]
[Q]風雨歸舟圖  其二[A]前津風色惡，斷岸寄孤艇。輸他田舍翁，午酲猶未醒。[END]
[Q]寄江南故人[A]曾向錢唐住，聞鵑憶蜀鄉。不知今夕夢，到蜀到錢唐。[END]
[Q]集工部句題暖谷[A]作尉窮谷僻，官高何足論。溫溫有風味，憶昔李公存。[END]
[Q]論頭  其一[A]大頭圓結菢，腦搭淺無多。絲路根根透，光明亮不摩。[END]
[Q]論頭  其二[A]昏小腦搭重，路粗半節兒。棠梨三角額，此等不須題。[END]
[Q]論臉  其一[A]五色諸蟲臉，鋤彎注地長。再如鍋底黑，此物號强良。[END]
[Q]論臉  其二[A]酒醉貓兒臉，花花白路紋。此般生像者，棄物不須論。[END]
[Q]論項  其一[A]項似蜻蜓樣，毛丁又起班。更兼形色正，打遍世無雙。[END]
[Q]論項  其二[A]緊隘花班項，無毛黑漆光。縱有完顔勇，終須受禍殃。[END]
[Q]論項  其四[A]鱉小更短促，無毛一片光。這般生像者，不養又何妨。[END]
[Q]論翅  其二[A]膏藥積不縐，鬆短闊長同。金紫須長翅，其餘只在中。[END]
[Q]論腿  其一[A]大腿圓長健，小脚粗鐵線。班白黄色真，此名金不換。[END]
[Q]論腿  其二[A]短鱉兼窮細，屁勳青黑同。只好留牆壁，何須問主公。[END]
[Q]論肉  其一[A]紫黑蒼黄肉，青白勝鵝梨。黑青肉亦白，淡黄白亦宜。[END]
[Q]論肉  其二[A]肉色欠純正，腰上多紅鈴。月頭紅白間，百戰不能贏。[END]
[Q]其五六不鬬法[A]盪胲無後芡，不食又延籠。嚙牙併煉齒，終須落下鋒。[END]
[Q]松[A]城中得此觀，不用遠尋幽。松影半壇月，竹色一簾秋。[END]
[Q]竹[A]松陰半壇日，竹聲一檻秋。每番看鶴過，疑似有仙遊。[END]
[Q]夜泊[A]夜泊寒沙際，江風起舊愁。離情惟怕晚，歸夢又逢秋。[END]
[Q]句  其二[A]今朝忽至前，郭索當炎伏。也知楚人饞，不待秋霜熟。[END]
[Q]萱草花[A]莫訝萱枝小，能施宮樣粧。只緣沾染足，絕似杜蘭香。[END]
[Q]題雪巢[A]巢餘太古雪，人有正始風。頭如雪絮白，面作春桃紅。[END]
[Q]詩一首[A]植杞必植梓，藝蘭仍藝蓀。過庭遺訓在，鑿楹故書存。[END]
[Q]古樂府[A]郎如枝上禽，妾比庭前樹。翅健入雲飛，根深隨不去。[END]
[Q]少永少雲二弟對弈[A]平處須忘險，危時好計安。興亡關一著，慎勿等閒看。[END]
[Q]溫泉[A]離火自天爍，溫泉由地生。我來需曉汲，聊用濯塵纓。[END]
[Q]鳴山[A]我來方自噤，投宿寓鳴山。立仗古所戒，對山空厚顔。[END]
[Q]明招雜詩四首  其三[A]牆竹生夏陰，風荷留宿露。解衣一盤礴，此豈不足付。[END]
[Q]明招雜詩四首  其四[A]風簷裊茶煙，銅瓶語相泣。清陰一疎箔，不礙飛花入。[END]
[Q]玩易齋  其一[A]三椽函宇宙，一卷肇乾坤。深味畫前意，寧於紙上論。[END]
[Q]玩易齋  其二[A]作者亦何患，思深義亦深。忘言更忘象，默會古人心。[END]
[Q]遣興四首  其一[A]賤宜人弗齒，貧遣日勞心。不著新詩句，春愁那可禁。[END]
[Q]遣興四首  其二[A]窮達渠非命，機關不到心。新詩聊自遣，高興若爲禁。[END]
[Q]遣興四首  其三[A]無客共談道，有誰能賞心。人生要自得，窮困吾能禁。[END]
[Q]遣興四首  其四[A]一生俱有分，萬事要無心。强聒誠行險，危哉安可禁。[END]
[Q]書詩隠何元仲詩卷[A]歌舞純周雅，風流見夏時。可能供痛飲，無畏誤雌霓。[END]
[Q]和孫偉卿雜言十章  其一[A]萬事如浮雲，可翫不可有。三年刻一葉，未就骨已朽。[END]
[Q]和孫偉卿雜言十章  其二[A]可憐負薪子，誤有廊廟志。出門欲何之，馬拙車未試。[END]
[Q]和孫偉卿雜言十章  其三[A]一飯腹果然，身外百不須。深知饑方朔，不似飽侏儒。[END]
[Q]和孫偉卿雜言十章  其四[A]墮落生死間，大患爲有身。老子識未破，天地豈不仁。[END]
[Q]和孫偉卿雜言十章  其五[A]幽居悟前疲，寡欲得身健。筮之此何祥，厥繇無水困。[END]
[Q]和孫偉卿雜言十章  其六[A]有書但插架，有門亦常關。是非天下爭，而我土石頑。[END]
[Q]和孫偉卿雜言十章  其七[A]好酒來誰家，明月得我心。把酒弄明月，醉卧盜不侵。[END]
[Q]和孫偉卿雜言十章  其八[A]阨窮果何尤，利達竟誰在。眷言荷鉏人，妻子敬相待。[END]
[Q]和孫偉卿雜言十章  其九[A]或勸著子書，我恐落人世。呼兒具紙筆，一歲復一歲。[END]
[Q]和孫偉卿雜言十章  其一○[A]人事盡鄉曲，田租了王官。獨於大海枯，不改古井寒。[END]
[Q]東陽郭希呂山園十詠 清曠亭[A]幽人有遐心，蔀屋涵澄空。况復得此山，心事與境同。[END]
[Q]東陽郭希呂山園十詠 桂壑[A]一壑亦易得，安得桂林林。道人偶見之，不是歲月深。[END]
[Q]東陽郭希呂山園十詠 月峽[A]兩崖束青天，中有月皎皎。乍可謂月低，不可謂天小。[END]
[Q]東陽郭希呂山園十詠 小爛柯[A]促膝有仙凡，爛柯無小大。誰知桃源人，不在秦晉外。[END]
[Q]東陽郭希呂山園十詠 傾月[A]嘗聞鳳棲梧，梧老鳳未棲。令我日佇立，不知月東西。[END]
[Q]東陽郭希呂山園十詠 閟雲關[A]雲以無心出，雲歸亦何心。樵牧窺其藏，妄意此阻深。[END]
[Q]東陽郭希呂山園十詠 玉泉[A]清曉閲草木，各具天一水。安用學餐玉，將以蘄不死。[END]
[Q]東陽郭希呂山園十詠 飛雪[A]涓涓自空來，霏霏復不見。安得自尤物，使我耳目亂。[END]
[Q]東陽郭希呂山園十詠 壺天閣[A]凭欄時獨立，萬象皆見前。若非著眼高，亦是天一偏。[END]
[Q]東陽郭希呂山園十詠 石井[A]鬵釜吾已溉，吾纓亦無塵。漥石以潴之，恐有抱甕人。[END]
[Q]用前韵招蕃叟弟仍和蕃叟癸卯二絕  其三[A]大饗須三飯，中黄起四維。欲追千古意，眼底合深思。[END]
[Q]用前韵招蕃叟弟仍和蕃叟癸卯二絕  其四[A]功名還壯士，道術付諸儒。但欲謀田□，扁舟下五湖。[END]
[Q]題屏風墨梅二首  其一[A]一段西山雪，中含太古梅。無香亦無色，免被百花猜。[END]
[Q]題屏風墨梅二首  其二[A]天上和羹事，巢由不忍聞。疎花將瘦影，閒卧一溪雲。[END]
[Q]菱浦謠[A]綿綿千丈絲，就此一寸的。但願的成蓮，莫教蓮蒂薏。[END]
[Q]竹枝歌[A]山女带山花，狂夫未著家。蠻歌君莫笑，曾入漢琵琶。[END]
[Q]欵乃歌[A]靄迺出深樹，湘山日落時。若非堯女哭，即是楚臣啼。[END]
[Q]二十六日慈竹二首  其一[A]慈竹村村種，鞭行不出林。吾親在何許，回首白雲深。[END]
[Q]二十六日慈竹二首  其二[A]郁郁带春陰，依依遶故林。何人化南裔，草木有仁心。[END]
[Q]次韻顔運使伏龍山諸葛祠堂二首  其一[A]羽扇白綸巾，堂堂六尺身。我評秦漢下，宇宙只斯人。[END]
[Q]次韻顔運使伏龍山諸葛祠堂二首  其二[A]大義炯如新，千年報國身。寧從東海死，不作帝秦人。[END]
[Q]五月八日離金陵[A]舟移石頭岸，路轉馬鞍磯。惟有長干塔，相看未忍違。[END]
[Q]雨中二絕句  其一[A]急雨暗洲渚，顛風吹客船。不知何世畫，水墨水江天。[END]
[Q]雨中二絕句  其二[A]雨過山色青，風來水花白。不是風雨來，何因見顔色。[END]
[Q]鷄唱歌[A]莫歌鷄唱曉，老淚不禁彈。昔爲祖士雅，今作杜齊安。[END]
[Q]永州[A]日日長沙岸，看雲只念家。如何永州夢，偏夢在長沙。[END]
[Q]莫愁村[A]冉冉水上雲，曾聽屈宋鳴。娟娟水中月，曾照莫愁行。[END]
[Q]代人得頃字[A]郡官所食稻，共此一百頃。小人以力耕，君子以德請。[END]
[Q]代人得平字[A]遶澗緣崖入，中間有許平。更栽桃萬樹，應得避秦名。[END]
[Q]代人得若字[A]尚想東屯詩，十九落巖壑。雨夜聞笙簧，春風化蘭若。[END]
[Q]代人得案字[A]新收舍前雲，舊管舍北澗。一爲草堂人，從頭點詩案。[END]
[Q]精舍[A]朝登山上亭，暮宿山下宅。山鳥與山花，相逢盡相識。[END]
[Q]寒棲館[A]雲壑有仙儒，同居不同道。相與共寒暄，何勞問修夭。[END]
[Q]丘子野表兄郊園五詠  其一[A]欲識淵明家，離離踈柳下。中有白雲人，良非遯世者。[END]
[Q]丘子野表兄郊園五詠  其二[A]結楥遂芳植，覆牆擁深翠。還當具春酒，與客花下醉。[END]
[Q]丘子野表兄郊園五詠  其三[A]移自溪上園，種此牆陰路。牆陰少人行，來歲障幽戶。[END]
[Q]丘子野表兄郊園五詠  其四[A]芭蕉值秋檻，勿云憔悴姿。與君障夏日，羽扇寧復持。[END]
[Q]丘子野表兄郊園五詠  其五[A]花柳遶宅茂，先生在郊居。下帷良已苦，時作带經耡。[END]
[Q]宿山寺聞蟬作[A]林葉經夏暗，蟬聲今夕聞。已驚爲客意，更值夕陽曛。[END]
[Q]濯足澗水二首  其一[A]濯足澗邊石，山空水流喧。行旅非吾事，寄此一忘言。[END]
[Q]濯足澗水二首  其二[A]澗邊濯足時，脩途倦煩燠。振策欲尋源，山空無往躅。[END]
[Q]宿篔簹舖[A]庭陰雙樹合，窗夕孤蟬吟。盤礴解煩鬰，超摇生道心。[END]
[Q]寄山中舊知七首  其六[A]凄凉梧葉變，芬馥桂花秋。日夕湖皋勝，哦詩憶舊遊。[END]
[Q]寄山中舊知七首  其七[A]秋至池閣靜，天高林薄踈。西園有佳處，那得與君俱。[END]
[Q]試院雜詩五首  其二[A]寒燈耿欲滅，照此一窗幽。坐聽秋簷響，淋浪殊未休。[END]
[Q]憶齋中二首  其二[A]蟋蟀亂秋草，故園風露深。何因不歸去，坐使百憂侵。[END]
[Q]聞蟬[A]悄悄山郭暗，故園應掩扉。蟬聲深樹起，林外夕陽稀。[END]
[Q]雜記草木九首  其一[A]高蘿引蔓長，插楥垂碧絲。西窗夜來雨，無人領幽姿。[END]
[Q]雜記草木九首  其二[A]弱植不自持，芳根爲誰好。雖微九秋幹，丹心中自保。[END]
[Q]雜記草木九首  其三[A]根節含露辛，苕穎扶楥綠。蠻中靈草多，夏永清陰足。[END]
[Q]雜記草木九首  其四[A]種竹官牆陰，經年但憔悴。故園新綠多，宿幹轉蒼翠。[END]
[Q]雜記草木九首  其五[A]窈窕安榴花，乃是西鄰樹。墜萼可憐人，風吹落幽戶。[END]
[Q]雜記草木九首  其六[A]春條擁深翠，夏花明夕陰。北堂罕悴物，獨爾澹沖襟。[END]
[Q]雜記草木九首  其七[A]西窗萱草藂，昔是何人種。移向北堂前，諸孫時遶弄。[END]
[Q]雜記草木九首  其八[A]端居春向殘，夏氣已清穆。睡起悄無人，風驚滿窗綠。[END]
[Q]雜記草木九首  其九[A]晨起獨行園，花藥發奇穎。猶嫌墜露稀，更汲寒泉井。[END]
[Q]觀黄德美延平春望兩圖爲賦二首  其一[A]川流匯南奔，山豁類天闢。層甍麗西崖，朝旦群峯碧。[END]
[Q]觀黄德美延平春望兩圖爲賦二首  其二[A]方舟越大江，凌風下飛閣。仙子去不還，蒼屏倚寥廓。[END]
[Q]題九日山石佛院亂峰軒二首  其一[A]因依古佛居，結屋寒林杪。當戶碧峯稠，雲烟自昏曉。[END]
[Q]題九日山石佛院亂峰軒二首  其二[A]巖中老釋子，白髮對青山。不作看山想，秋雲時往還。[END]
[Q]題可老所藏徐明叔畫卷二首  其一[A]羣峯相接連，斷處秋雲起。雲起山更深，咫尺愁千里。[END]
[Q]題可老所藏徐明叔畫卷二首  其二[A]流雲繞空山，絕壁上蒼翠。應有采芝人，相期烟雨外。[END]
[Q]汲清泉漬奇石置熏爐其後香烟被之江山雲物居然有萬里趣因作四小詩  其一[A]晴窗出寸碧，倒影媚中川。雲氣一吞吐，湖江心渺然。[END]
[Q]汲清泉漬奇石置熏爐其後香烟被之江山雲物居然有萬里趣因作四小詩  其二[A]一水渺空闊，羣山中接連。寒陰白霧湧，飛度碧峰前。[END]
[Q]汲清泉漬奇石置熏爐其後香烟被之江山雲物居然有萬里趣因作四小詩  其三[A]隠几對寒碧，忘言心自閑。豈知宜寂士，滅跡青峯間。[END]
[Q]汲清泉漬奇石置熏爐其後香烟被之江山雲物居然有萬里趣因作四小詩  其四[A]吟餘忽自笑，老矣方好弄。慨然思古人，尺璧寸陰重。[END]
[Q]家山堂晚照效輞川體作二首  其一[A]夕陽浮遠空，西峯背殘照。爽氣轉分明，與君共晚眺。[END]
[Q]家山堂晚照效輞川體作二首  其二[A]山外夕嵐明，山前空翠滴。日暮無與期，閑來岸輕幘。[END]
[Q]奉同張敬夫城南二十詠 納湖[A]詩筒連畫卷，坐看復行吟。想像南湖水，秋來幾許深。[END]
[Q]奉同張敬夫城南二十詠 東渚[A]小山幽桂叢，歲暮靄佳色。花落洞庭波，秋風渺何極。[END]
[Q]奉同張敬夫城南二十詠 詠歸橋[A]綠漲平湖水，朱欄跨小橋。舞雩千載事，歷歷在今朝。[END]
[Q]奉同張敬夫城南二十詠 船齋[A]考槃雖在陸，滉瀁水雲深。正爾滄洲趣，難忘魏闕心。[END]
[Q]奉同張敬夫城南二十詠 麗澤堂[A]堂後林陰密，堂前湖水深。感君懷我意，千里夢相尋。[END]
[Q]奉同張敬夫城南二十詠 蘭澗[A]光風浮碧澗，蘭杜日猗猗。竟歲無人采，含薰祇自知。[END]
[Q]奉同張敬夫城南二十詠 書樓[A]君家一編書，不自圯上得。石室寄林端，時來玩幽賾。[END]
[Q]奉同張敬夫城南二十詠 山齋[A]藏書樓上頭，讀書樓下屋。懷哉千載心，俯仰數椽足。[END]
[Q]奉同張敬夫城南二十詠 蒙軒[A]先生湖海姿，蒙養今自閟。銘坐仰先賢，點畫存彖繫。[END]
[Q]奉同張敬夫城南二十詠 石瀨[A]疏此竹下渠，漱彼澗中石。暮館繞寒聲，秋空動澄碧。[END]
[Q]奉同張敬夫城南二十詠 卷雲亭[A]西山雲氣深，徙倚一舒嘯。浩蕩忽搴開，爲君展遐眺。[END]
[Q]奉同張敬夫城南二十詠 柳堤[A]渚華初出水，堤樹亦成行。吟罷天津句，薰風拂面凉。[END]
[Q]奉同張敬夫城南二十詠 月榭[A]月色三秋白，湖光四面平。與君凌倒景，上下極空明。[END]
[Q]奉同張敬夫城南二十詠 濯清[A]涉江采芙蓉，十反心無斁。不遇無極翁，深衷竟誰識。[END]
[Q]奉同張敬夫城南二十詠 西嶼[A]朝吟東渚風，夕弄西嶼月。人境諒非遥，湖山自幽絕。[END]
[Q]奉同張敬夫城南二十詠 淙琤谷[A]湖光湛不流，嵌竇亦潜注。倚杖忽淙琤，竹深無覓處。[END]
[Q]奉同張敬夫城南二十詠 聽雨舫[A]綵舟停畫槳，容與得欹眠。夢破蓬窗雨，寒聲動一川。[END]
[Q]奉同張敬夫城南二十詠 梅堤[A]仙人冰雪姿，貞秀絕倫擬。驛使詎知聞，尋香問煙水。[END]
[Q]奉同張敬夫城南二十詠 采菱舟[A]湖平秋水碧，桂棹木蘭舟。一曲菱歌晚，驚飛欲下鷗。[END]
[Q]奉同張敬夫城南二十詠 南阜[A]高丘復層觀，何日去登臨。一目長空盡，寒江列暮岑。[END]
[Q]題畫卷 小山[A]飛來小坡坨，未雨已滂濞。荒此定何人，蘇公有遺記。[END]
[Q]題畫卷 吳畫[A]妙絕吳生筆，飛揚信有神。羣仙不愁思，步步出風塵。[END]
[Q]題畫卷 卵研[A]端溪有潜虬，孕此金玉質。混沌一竅開，千年瀉寒液。[END]
[Q]題畫卷 鬼佛[A]冥濛罔象姿，相好菩薩面。鬼佛吾詎知，水石翫奇變。[END]
[Q]題畫卷 范寬[A]山雄雲氣深，樹老風霜勁。下有考槃人，超摇得真性。[END]
[Q]次劉秀野蔬食十三詩韻 乳餠[A]清朝薦踈盤，乳鉢有真味。不用精瓊糜，無勞爛羊胃。[END]
[Q]次劉秀野蔬食十三詩韻 新笋[A]翛翛江上林，白日暗風雨。下有萬玉虯，三冬卧寒土。[END]
[Q]次劉秀野蔬食十三詩韻 紫蕈[A]誰將紫芝苗，種此槎上土。便學商山翁，風餐謝肥羜。[END]
[Q]次劉秀野蔬食十三詩韻 子薑[A]薑云能損心，此謗誰與雪。請論去穢功，神明看朝徹。[END]
[Q]次劉秀野蔬食十三詩韻 茭筍[A]寒茭翳秋塘，風葉自長短。刳心一飽餘，并得牀敷軟。[END]
[Q]次劉秀野蔬食十三詩韻 南芥[A]黄龍記昔遊，園客有佳遺。不謂洛生吟，輟餐時擁鼻。[END]
[Q]次劉秀野蔬食十三詩韻 𬊳菜[A]小草有貞性，託根寒澗幽。懦夫曾一嘬，感憤不能休。[END]
[Q]次劉秀野蔬食十三詩韻 木耳[A]蔬腸久自安，異味非所𧩫。樹耳黑垂聃，登盤今亦乍。[END]
[Q]次劉秀野蔬食十三詩韻 蘿蔔[A]紛敷剪翠叢，津潤擢玉本。寂寞病文園，吟餘得深齦。[END]
[Q]次劉秀野蔬食十三詩韻 芋魁[A]沃野無凶年，正得蹲鴟力。區種萬葉清，深煨奉朝食。[END]
[Q]次劉秀野蔬食十三詩韻 筍脯[A]南山春笋多，萬里行枯腊。不落盤餐中，今知綠如簀。[END]
[Q]次劉秀野蔬食十三詩韻 豆腐[A]種豆豆苗稀，力竭心已腐。早知淮王術，安坐獲泉布。[END]
[Q]次劉秀野蔬食十三詩韻 白蕈[A]聞說閬風苑，瓊田産玉芝。不收雲表露，烹瀹詎相宜。[END]
[Q]春早得雨二首  其一[A]春早得甘澍，村鄰喜欲狂。天公終老手，處處出新秧。[END]
[Q]春早得雨二首  其二[A]稻陂方渴雨，蠶箔却憂寒。更有難知處，朱門惜牡丹。[END]
[Q]春晚二首  其一[A]窗戶迎新燕，階除集乳鴉。欲知春已暮，地上亦無花。[END]
[Q]春晚二首  其二[A]思與春爲別，匆匆置一樽。明年尚强健，扶杖候柴門。[END]
[Q]早晴[A]老病常貪睡，蕭蕭厭雨聲。翩然兩烏鵲，爲我報新晴。[END]
[Q]對月二首  其一[A]遠客厭征路，流年逢素秋。不知今夜月，還照幾人愁。[END]
[Q]對月二首  其二[A]草草治杯盤，三更月露寒。茆簷雖隠翳，終勝客中看。[END]
[Q]書枕屏四首  其一[A]西域兜羅被，南番篤耨香。慣眠三丈日，不識五更霜。[END]
[Q]書枕屏四首  其二[A]心若冰將釋，貌如兒未孩。青城上官叟，時入夢中來。[END]
[Q]書枕屏四首  其三[A]甘菊縫爲枕，疏梅畫作屏。改詩眠未穩，聞雪醉初醒。[END]
[Q]小雪[A]簷飛數片雪，瓶插一枝梅。童子敲清磬，先生入定回。[END]
[Q]書感[A]夢裏逢無咎，天涯哭季長。吾生亦有幾，且復釣滄浪。[END]
[Q]雜興四首  其一[A]鋤草春愈茂，養草秋亦衰。不如兩置之，榮悴渠有時。[END]
[Q]雜興四首  其二[A]栖鷄未旦鳴，粒食固宜報。林鳥何預人，嘵嘵欲誰告。[END]
[Q]雜興四首  其三[A]碩果墜池響，魚隊散無迹。空弦可落雁，此事蓋自昔。[END]
[Q]雜興四首  其四[A]滌硯欲其潔，磨鏡欲其明。願君試思之，與己孰重輕。[END]
[Q]書文稿後[A]上蔡牽黄犬，丹徒作布衣。苦言誰解聽，臨禍始知非。[END]
[Q]題柴言山水四首  其一[A]陰陰山木合，幽處著柴荆。喧中有靜意，水車終日鳴。[END]
[Q]題柴言山水四首  其二[A]懸水三十仞，疾雷聞數里。正暑凜生秋，倚杖者誰子。[END]
[Q]題柴言山水四首  其三[A]高秋風雨天，幽居詩酒地。君看此氣象，其可折簡致。[END]
[Q]題柴言山水四首  其四[A]草亭臨峭絕，霜嶂起嶙峋。危磴儻可上，老夫思卜鄰。[END]
[Q]山麓[A]草合路如綫，偶隨樵子行。林間遇磐石，少憩看春耕。[END]
[Q]自貽四首  其一[A]寒暑衣一稱，朝晡飯數匙。錢能禍撲滿，酒不負鴟夷。[END]
[Q]自貽四首  其二[A]家風本韋布，生事但漁樵。慣就下鄉食，莫煩東閣招。[END]
[Q]自貽四首  其三[A]癡孫護雀雛，饞僕放池魚。懷藥問鄰疾，典衣收舊書。[END]
[Q]自貽四首  其四[A]退士憤驕虜，閑人憂旱年。耄期身未病，貧困氣猶全。[END]
[Q]涉溪[A]揮汗欲成雨，聚蟁真若雷。山翁在何許，赤脚步溪來。[END]
[Q]獨坐絕句二首  其一[A]蛙鳴乃是怒，鵩嘯固非妖。獨宿空山夜，何妨伴寂寥。[END]
[Q]獨坐絕句二首  其二[A]輕雷不成雨，闕月却穿雲。獨倚南齋柱，長吟到夜分。[END]
[Q]欲雨二首  其一[A]徙穴中庭蟻，爭巢後圃鳩。物情猶慮患，人事得忘憂。[END]
[Q]欲雨二首  其二[A]荷鍤决新渠，芟茅補舊廬。共知秋必雨，有備即安居。[END]
[Q]答御製頌[A]當陽一句子，平地步青雲。踏翻關棙處，便是主家春。[END]
[Q]頌古十三首  其四[A]颺下採樵斧，直入碓坊舂。一脚踏到底，黄梅信息通。[END]
[Q]舉與萬法爲侶因緣頌[A]秤鎚搦出油，閑言長語休。腰纏十萬貫，騎鶴上揚州。[END]
[Q]采蓮曲二首  其一[A]清曉去采蓮，蓮花带露鮮。溪長須急槳，不是趁前船。[END]
[Q]采蓮曲二首  其二[A]相隨不覺遠，直到暮煙中。恐嗔歸得晚，今日打頭風。[END]
[Q]句  其三[A]疾走建德國，乃爲淵明先。失脚墜榛莽，劉伶扶我還。[END]
[Q]鹿田寺集杜五言[A]水花分塹弱，山木抱雲稠。更宿招提境，還同惠遠遊。[END]
[Q]復齋學者[A]孟氏求放心，羲易戒迷復。可嘆聲利場，紛紛競馳逐。[END]
[Q]潭溪釣者[A]踞坐魚磯上，無心同狎鷗。敲針漫勞力，故爾投直鉤。[END]
[Q]卧雲樵者[A]山深成獨往，伐木聲丁丁。莫作爛柯客，長年玩一枰。[END]
[Q]老圃拙者[A]春蔬含綠滋，荒畦自鋤芟。萬事付一默，維摩許同參。[END]
[Q]雲莊耕者[A]莘野樂堯舜，谷口豈其鄉。自是不可掩，區區非近名。[END]
[Q]題七者寮[A]瑩心冽寒泉，砥節介如石。本無市朝念，自與紅塵隔。[END]
[Q]題東寮[A]羲和鞭日馭，發軔自暘谷。道人耕寸田，開窗納餘燠。[END]
[Q]止宿寮[A]所重一言契，寧懸千里期。他年風雨夜，還意劇談詩。[END]
[Q]山臺[A]蠟屐恣幽尋，未能得其要。登臨一放目，千峯供俎豆。[END]
[Q]寓齋[A]萍梗天地間，初不異萬物。可能發深省，惟有一事實。[END]
[Q]觀善齋[A]群居有深益，相視無餘事。此道存諸中，瞭然見眸子。[END]
[Q]和邑宰張元若酹月亭詩四首  其一[A]太白邀月飲，祇許老坡會。汗漫赤壁遊，浩歌邈相對。[END]
[Q]和邑宰張元若酹月亭詩四首  其二[A]周郎佳少年，定霸在一戰。勉哉志士心，分陰疾如電。[END]
[Q]和邑宰張元若酹月亭詩四首  其三[A]古人有大志，聞鷄非惡聲。信知酹月意，與此同條生。[END]
[Q]和邑宰張元若酹月亭詩四首  其四[A]明府命世才，宇量特閎遠。爲名江上亭，拈出句中眼。[END]
[Q]橘香亭二首  其一[A]滿林飽風霜，千奴列亭下。未許吳姬手，藉此長聲價。[END]
[Q]橘香亭二首  其二[A]花落飄碎瓊，果熟染黄蠟。張君鼻觀間，莫著蘭麝雜。[END]
[Q]鐵笛亭[A]孤吹人已遠，橫笛處猶在。清名欣有託，奔雲放天籟。[END]
[Q]井泉[A]山溜碧泓澄，清甘歸色味。儻逢張又新，應不落第二。[END]
[Q]禪友[A]寄語同參人，切忌隨他轉。若向句中尋，相逢不識面。[END]
[Q]棋友[A]閒尋十九路，坐斷千萬心。運甓何爲者，當知惜寸陰。[END]
[Q]琴友[A]金玉聲清圓，鸞鳳勢翔舞。重是古人風，勿效兒女語。[END]
[Q]文友[A]摛辭氣爲主，盛氣理或差。大音等韶頀，小巧同春葩。[END]
[Q]題君山觀招真閣六首  其一[A]蠟屐發興屢，幾爲春泥阻。此行不作難，霽色隨步武。[END]
[Q]題君山觀招真閣六首  其二[A]數峯碧巑岏，烏君成道山。仙遊杳難問，空鎖白雲閒。[END]
[Q]題君山觀招真閣六首  其三[A]雙蔓正排空，云是玉真府。採芝何許入，忽此駕修羽。[END]
[Q]題君山觀招真閣六首  其四[A]觀宇藏山崦，昔居火宅僧。因緣有時節，羽服奉香燈。[END]
[Q]題君山觀招真閣六首  其五[A]翬飛新樓臺，像設舊金碧。焚修人已老，倚杖對山石。[END]
[Q]題君山觀招真閣六首  其六[A]彩侍過丘林，星行忽一周。春暉今已矣，涕淚不能收。[END]
[Q]巢雲[A]幽棲寄山隈，欣賞亦何有。時許巢白雲，紛然入窗牖。[END]
[Q]上黄端明壽詩以竚期三入後一品見玄孫爲韻  其一[A]英聲久飛揚，寰海共傾竚。學者仰泰山，蒼生待霖雨。[END]
[Q]上黄端明壽詩以竚期三入後一品見玄孫爲韻  其二[A]器識誰能及，功名自有期。一朝聞正論，親切在彤墀。[END]
[Q]上黄端明壽詩以竚期三入後一品見玄孫爲韻  其三[A]獻替先其大，從容接每三。但知言謇謇，肯顧府潭潭。[END]
[Q]上黄端明壽詩以竚期三入後一品見玄孫爲韻  其四[A]仗節朔庭回，建議光明入。盡得强敵情，何人敢輕襲。[END]
[Q]上黄端明壽詩以竚期三入後一品見玄孫爲韻  其五[A]僎升時許同，孟馬寧處後。人特誦謙光，我獨知德厚。[END]
[Q]上黄端明壽詩以竚期三入後一品見玄孫爲韻  其六[A]姓字本無雙，山林今見一。動必合禮經，心焉在王室。[END]
[Q]上黄端明壽詩以竚期三入後一品見玄孫爲韻  其七[A]溫旨再褒榮，王人就咨諗。早晚詔公歸，餘波潤群品。[END]
[Q]上黄端明壽詩以竚期三入後一品見玄孫爲韻  其八[A]骨秀類天人，神清若巖電。壽與山嶽齊，造物茲可見。[END]
[Q]上黄端明壽詩以竚期三入後一品見玄孫爲韻  其九[A]賤子甘藏拙，無心學草玄。自然多坎壈，不是樂盤旋。[END]
[Q]上黄端明壽詩以竚期三入後一品見玄孫爲韻  其一○[A]阻陪稱壽席，想見醉芳樽。嘉慶宜圖畫，簪紳徧子孫。[END]
[Q]瑩心泉[A]修綆何妨汲，羸瓶不自任。從渠清徹底，伴我歲寒心。[END]
[Q]漁艇[A]撇烈非爲魚，流行本處山。白鷗正得意，相逐過前灣。[END]
[Q]自警三首  其一[A]愛之能勿勞，忠焉能勿誨。彼有不受者，善意翻成累。[END]
[Q]自警三首  其二[A]當仁貴不讓，見義忌無勇。今人無魏顆，勿望渠形夢。[END]
[Q]自警三首  其三[A]嬖人排孟子，通國誚匡章。內省倘不疚，青蠅徒自忙。[END]
[Q]椿逕[A]栽培護靈根，夾道若車蓋。坐待八千歲，儼立風雨外。[END]
[Q]題破石鋪[A]往返數百里，上下幾重山。僕僕利名客，不知行路難。[END]
[Q]茶竈[A]中坻出盤陀，曲突非刻畫。仙翁碾玉塵，盈甌試春色。[END]
[Q]溫泉  其一[A]陰陽分二氣，鈞播立萬物。泉脈或寒溫，初非擇地出。[END]
[Q]溫泉  其二[A]太樸一已散，人僞日滋彰。持彼炎凉態，指目爲溫湯。[END]
[Q]溫泉  其三[A]匡廬發源初，絕景迺如許。尤幸遠市朝，不遭豪右取。[END]
[Q]溫泉  其四[A]懷哉經始心，與世共遊賞。爲語往來人，莫起驪山想。[END]
[Q]題吳仲微常齋[A]達石情忘倦，移山志必通。朝朝勤甓運，井井策新功。[END]
[Q]偈頌二十一首  其七[A]玉象吞獅子，泥牛上綉鞍。御樓觀射獵，不是刈茆田。[END]
[Q]偈頌二十一首  其一三[A]空手把鋤頭，步行騎水牛。憑茲陪睿算，垂拱億千秋。[END]
[Q]送堅知庫[A]埽盡法中病，生憎佛是塵。堂堂一堅密，春至百花新。[END]
[Q]卜居[A]圯上求西舍，隆中買北鄰。種花行造化，移竹試經綸。[END]
[Q]禪窩[A]草窩雙樹下，借與定僧居。會得虛空境，坐卧總從渠。[END]
[Q]石寶蓋[A]圓頂環珠幡，久與石俱化。我執黄庭經，跏趺坐其下。[END]
[Q]翠蛟亭  其一[A]縈紆九鎖山，稜層幾疊水。誰令翻其源，銀濤迸石髓。[END]
[Q]翠蛟亭  其二[A]擘石鬬雷霆，蛟乎爾□怒。會當捲銀河，凌空瀉甘澍。[END]
[Q]隔凡柱[A]一柱懸通衢，可望不可進。老仙指謂予，傍邊有捷徑。[END]
[Q]雲根石  其二[A]滿耳環珮聲，雲根綫寒玉。雨過勿雷吼，老龍鼾正熟。[END]
[Q]清音亭[A]山泉潄玉琴，塵世誰知音。植杖憩于此，頓消名利心。[END]
[Q]翠蛟亭[A]斷崖捲銀濤，拍岸雪相濺。去住本無心，曾向岷峨見。[END]
[Q]古意十四首  其一[A]龍馬圖猶在，麒麟使亦傳。羲皇心不死，孔子夢難圓。[END]
[Q]古意十四首  其二[A]折柳繫離船，船行柳條短。頼有枝上花，飄泊隨君遠。[END]
[Q]古意十四首  其三[A]采蓮莫采花，采花損空房。留房結青子，種作明年香。[END]
[Q]古意十四首  其四[A]匆匆采桑女，花雨濕襜袖。春風十二絃，生世未觸手。[END]
[Q]古意十四首  其五[A]浣衣輕浣布，布縷不如絲。□堅猶易穿，布弱從可知。[END]
[Q]龍游石壁[A]巉巖古徑幽，疏林閣秋雨。小立蘚花寒，江清魚可數。[END]
[Q]大滌洞[A]杳默閟虛曠，森爽離人寰。玉室非所詣，回首烟中山。[END]
[Q]天柱峰[A]終古鬰岧嶢，東南此撐柱。當時若更高，恐礙日月路。[END]
[Q]千年古石[A]怪底黄石公，乃是赤松子。蒲柳不自强，一見顙應泚。[END]
[Q]龍洞[A]胡髯抱嵌巖，白雲擁萬里。若弄華陽珠，我欲割左耳。[END]
[Q]右鳳洞[A]上作千仞翔，下作千巖棲。簫韶在何處，蒼梧雲氣迷。[END]
[Q]瓶花[A]點檢春風事，瓶花最可憐。本根不知處，猶自向人妍。[END]
[Q]巖嶺憩亭[A]蟬聲滿秋樹，雲影護晴雷。獨坐西風久，半空飛雨來。[END]
[Q]晚對亭[A]落日下青嶂，歸雲猶未安。倚杖無言久，夕陰生翠寒。[END]
[Q]潄玉館[A]拳石漱芳玉，夢回堪洗耳。客至館於斯，妙處從此始。[END]
[Q]遊寶林寺[A]野寺無人到，春風掃落花。重尋舊遊處，泉石遶烟霞。[END]
[Q]咏蝶[A]薄翅凝香粉，新衣染媚黄。風流誰得似，兩兩宿花房。[END]
[Q]黄山雜詠 桃花峰[A]劉阮辭世塵，桃花誰復主。無計殢春風，一夜零紅雨。[END]
[Q]黄山雜詠 石牀峰[A]原非人力建，造化琢磨成。一枕遊仙夢，蟾波白晝生。[END]
[Q]黄山雜詠 祥符寺[A]雲水最饒處，輪蹄無到時。夜蟾生佛面，春雪印僧眉。[END]
[Q]黄山雜詠 石門峰[A]暮雲無意鎖，春草豈能關。何事棲霞客，從茲去不還。[END]
[Q]黄山雜詠 丹霞峰[A]綺段堆青壁，點綴秋顔色。幾使曉來風，縱橫裁不得。[END]
[Q]黄山雜詠 滴水巖[A]石壁碎寒流，行人暮已愁。更傾風月耳，無水不生秋。[END]
[Q]黄山雜詠 蒼豹[A]却隠他山霧，來眠此洞雲。區區麛鹿輩，戰栗敢子群。[END]
[Q]題趙子固水仙圖[A]翠带懸璫重，凌波步步輕。春深不成怨，錦瑟夜無聲。[END]
[Q]永安驛題柱[A]無人解妾心，日夜長如醉。妾不是瓊奴，意與瓊奴會。[END]
[Q]歌[A]好酒吃三盞，好花插一枝。思量今古事，安樂是便宜。[END]
[Q]石刻詩[A]雨滴空階曉，無心換心香。井桐花落盡，一半在銀牀。[END]
[Q]小孤山[A]灧澦拓瞿塘，二孤障瀾蠡。大哉神禹功，天地相終始。[END]
[Q]詠花扇[A]團扇畫方新，金花照席茵。那緣燈下見，更值月中人。[END]
[Q]和詣巖祈雨[A]路盡山尤勝，溪深水愈豪。寺樓今不見，依舊五峰高。[END]
[Q]東皋彈琴[A]落葉秋滿庭，夜深月臨沼。獨坐彈素琴，知音有魚鳥。[END]
[Q]澹山巖[A]使君得佳句，簡存如猗那。着之巖石中，千古不可磨。[END]
[Q]題翟公[A]三仕寧爲喜，一閑當自修。世情今似古，何必謝交游。[END]
[Q]北客[A]北客相催發，一日舉千帆。遥憐庾開府，歲晚望江南。[END]
[Q]過周墩堡[A]地坦容車馬，城空絕戍樓。幾家烟火在，風露冷松楸。[END]
[Q]秦君亭[A]隠君在何許，遺跡此山阿。春風閉門處，回首空烟蘿。[END]
[Q]吟[A]完得一局棋，除此一襲衣。何去何來兮，白雲共依稀。[END]
[Q]中秋[A]寂寂中秋夜，含情出玉閨。河長看雁遠，月皎覺雲低。[END]
[Q]鏡[A]徐淑古銅鏡，背多青綠花。收藏敢輕慢，曾得照秦嘉。[END]
[Q]戲示女伴[A]誰道孤眠苦，孤眠却自强。請看隔宿髻，常是不勞妝。[END]
[Q]偶成[A]繡窗同刺繡，女伴喜天晴。剪刀當日暖，妝鏡隠霜明。[END]
[Q]曉景[A]春日映朝霞，新妝出絳紗。開簾驚宿鳥，倚樹落危花。[END]
[Q]答外[A]金徽只自秘，玉匣不曾開。梅花難獨弄，袖手待郎來。[END]
[Q]送外[A]榜人㰕舟待，催飯送郎行。獨諳郎食性，厨下自調羹。[END]
[Q]夏閨[A]日斜未理妝，晝長人易倦。迴撲硯上蠅，墨花濺團扇。[END]
[Q]蓮子詩比成自覺醜甚戲題此作以解發君一笑耳[A]書罷題鍾字，要君知妾心。雖然非白雪，却是重黄金。[END]
[Q]寄外[A]面約隨時改，離情睹物含。君風愁少女，妾卉最宜男。[END]
[Q]書懷[A]藁砧不可期，蓮子空相託。欲寄一封書，惟愁被姑覺。[END]
[Q]冬曉[A]積雨带晴霧，閨中事可誇。曙窗留鏡月，寒髻集釵花。[END]
[Q]春日  其二[A]春服初裁綺，寒衣始卸絨。花宿全慵蝶，林摇半暖風。[END]
[Q]春日  其三[A]侵階草逾碧，明窗日漸遲。携針聽語鳥，牽斷繡床絲。[END]
[Q]春日寫懷[A]暖氣逼房楹，開簾多鳥聲。竹春思筍嫩，地日識泥晴。[END]
[Q]睡起[A]下幃恣午睡，怪殺鳥相呼。起來慵刺繡，窗下理菖蒲。[END]
[Q]寄懷  其二[A]何處最難禁，思君直至今。雙魚浮水面，對鳥下庭心。[END]
[Q]恨[A]背人解素襪，裂斷寄郎邊。須知銷玉骨，無興步金蓮。[END]
[Q]答外[A]君信問平安，閨中差可歡。竹佳連露倚，雲好下階看。[END]
[Q]製履寄外[A]何物寄殷勤，宮鞋綠錦文。爲郎承素足，指日踏青雲。[END]
[Q]冬至[A]冬至宵雖短，孤眠恨自長。枕單寒入夢，窗破月窺床。[END]
[Q]十一月初四日五鼓紀夢寄外[A]昨夜有佳夢，馳書報與郎。隔門須是近，有臭必然香。[END]
[Q]贈外[A]遠別當霜雪，留郎且過冬。只愁春色裏，離恨更重重。[END]
[Q]偶成[A]情弱抽思長，腕嬌運筆拙。口誦恐易忘，牋書還自裂。[END]
[Q]蘭梅詩[A]蘭梅逐候舒，種此欲何如。蘭葉堪崇佩，梅花好寄書。[END]
[Q]山中寄外  其一[A]泊舟古岸傍，松柏日已昫。本非同心期，空似西陵路。[END]
[Q]山中寄外  其二[A]湖色開明鏡，巒光列翠屏。雙眉不忍畫，羞對遠山青。[END]
[Q]山中寄外  其三[A]一到空山下，回看遠俗塵。松枝堪作麈，無計贈情人。[END]
[Q]山中寄外  其四[A]若得共此栖，松菊長携手。岸上數株松，何須減五柳。[END]
[Q]山中寄外  其五[A]寄郎以山字，得無無解處。得郎一人來，便可成仙去。[END]
[Q]山中寄外  其六[A]脚下繡宮鞋，殷勤爲郎做。今日貪看山，鳳頭半已破。[END]
[Q]山中寄外  其七[A]躋攀不辭遠，微汗溼紅粉。萬一有桃源，當期郎共隠。[END]
[Q]山中寄外  其八[A]山中白日暗，霏霏雲雨動。信此非巫山，安能入郎夢。[END]
[Q]山中寄外  其九[A]妾在山中來，郎在溪頭住。郎若泛舟尋，莫誤桃源路。[END]
[Q]山中寄外  其一○[A]聞郎今日來，日斜何不至。應知篙櫓遲，羨殺雲中翅。[END]
[Q]山中寄外  其一一[A]利名何足事，山中樂未央。郎如學耕耨，奴便學蠶桑。[END]
[Q]山中寄外  其一二[A]茅屋擁紅爐，聊在山中宿。枉却几上燈，無書供夜讀。[END]
[Q]山中寄外  其一三[A]嬌兒漸聰慧，出語解人意。促奴須早歸，恐爺書又至。[END]
[Q]山中寄外  其一四[A]寄郎三片玉，至今無報音。深山多古跡，不得共郎尋。[END]
[Q]山中寄外  其一五[A]買舟不論價，但願舟不遲。歸時與郎面，不致效秋時。[END]
[Q]送外  其一[A]與君非一身，同戶恒相憶。而況出門去，甯知南復北。[END]
[Q]又爲子夜歌[A]明朝將解纜，叮囑不曾離。文無識頃刻，不久便當歸。[END]
[Q]班婕妤題扇圖[A]時情任銷歇，閨思轉慇懃。也勝山陰媼，揮毫託右軍。[END]
[Q]夜坐[A]竹雲亂相逐，明月羞如女。青山鎖幽人，饑民卧茅宇。[END]
[Q]有感[A]益州桑柘雨，莘野稻粱秋。功業髯秋兔，行藏汗萬牛。[END]
[Q]高宗帖[A]寢苫枕干子，有暇綰秋蛇。仁人不忍見，俗子持相誇。[END]
[Q]姚國秀十詠 東塾[A]濂溪義安取，新鄭與新豐。所以東塾子，拳拳東塾翁。[END]
[Q]姚國秀十詠 溪莊[A]疇昔何來此，青山與白鷗。絮飛春不去，潮返月頻留。[END]
[Q]姚國秀十詠 玉女峰[A]道心苦難足，造物冷看人。鐵漢未成就，遺渠妍笑顰。[END]
[Q]姚國秀十詠 勒馬山[A]六合橫馳騖，道人門不開。回頭顧明命，鞭辟入身來。[END]
[Q]姚國秀十詠 圓山[A]道人見此山，指作太極圖。中宵挂明月，請看頭上無。[END]
[Q]姚國秀十詠 信芳亭[A]德馨何酷烈，同心皆與知。靈根在何許，暗室毋自欺。[END]
[Q]姚國秀十詠 小山[A]平生一丘願，不忘岳連姿。若求靜壽意，一簣有餘師。[END]
[Q]姚國秀十詠 竹塢[A]竹靜塵不染，塢深人不到。欲海不可航，聊須從吾好。[END]
[Q]姚國秀十詠 菱塘[A]廉隅集謠詠，舉世尚和光。平生憎老子，蓄雨肥菱塘。[END]
[Q]姚國秀十詠 梅窗[A]年年佩溫故，先入一枝來。歲寒吾與女，欲別重徘徊。[END]
[Q]同長卿梅下飲茶[A]不置一杯酒，惟煎兩碗茶。須知高意别，用此對梅花。[END]
[Q]過静林寺用琳老韻作四絕句  其一[A]空庭不見人，烏啄僧臺食。林深露未晞，微風漏花瀝。[END]
[Q]過静林寺用琳老韻作四絕句  其二[A]且来東堂日，相值柳橋西。癡鶯弔落花，全學嬌兒啼。[END]
[Q]過静林寺用琳老韻作四絕句  其三[A]橙花亦娟娟，照水弄清白。孤香少人知，黄蜂自爲客。[END]
[Q]過静林寺用琳老韻作四絕句  其四[A]寒溪祇數尺，炯炯涵晴空。寄目誰與論，翠荇牽春風。[END]
[Q]春詞  其一[A]日催紅𩉾鞢，雪放綠蒙茸。莫向東郊去，王春在九重。[END]
[Q]春詞  其二[A]雲母春冰薄，氍毺曉氣暾。尚垂宵旰意，加惠及元元。[END]
[Q]春詞  其三[A]雪盡牙籤暖，芸生竹簡香。夜分猶樂此，定喜日舒長。[END]
[Q]春詞  其四[A]精華初結紐，璧水再逢春。杞梓扶疏見，君王自作新。[END]
[Q]春詞  其五[A]雲避南山曉，天回北斗春。榮光生八彩，壽色兩嶙峋。[END]
[Q]春詞  其六[A]君恩破寒色，天笑覺春回。先暖延和柳，曾無羯鼓催。[END]
[Q]春詞  其七[A]瑞日暉暉上，非煙冉冉收。晴川蠶可浴，翠瀲荇初流。[END]
[Q]春詞  其八[A]柏酒勤稱壽，椒塗蚤却寒。静無遊樂事，殊闊濯龍歡。[END]
[Q]春詞  其九[A]曉光開繡幄，晴色上金除。初進春衣窄，猶應澣濯餘。[END]
[Q]春詞  其一○[A]庶草將蕃廡，羣陰自退消。遲遲杏梁日，長照紫宸朝。[END]
[Q]春詞  其一一[A]八風調養力，九地發生深。共被年豐賜，誰知日昃心。[END]
[Q]春詞  其一二[A]睍睆黄鸝出，參差紫燕飛。君仁罿罻闊，惠及羽毛微。[END]
[Q]春詞  其一三[A]粉壁椒花馥，瑤釵彩燕翩。東風呼唤得，隨意作春妍。[END]
[Q]春詞  其一四[A]日養千花氣，風和百和香。君王自仁壽，柏葉更稱觴。[END]
[Q]春詞  其一五[A]寶曆垂無極，璿璣轉未央。繡楹膏露潤，玉殿紫芝香。[END]
[Q]春詞  其一六[A]穆穆清光外，葱葱佳氣中。雲天看斗柄，寰海受和風。[END]
[Q]春詞  其一七[A]玉甃蘭封麝，瑤池柳養金。宸章先造化，摛藻自春林。[END]
[Q]夏夜[A]毒暑彌三伏，微凉起二更。月窗風竹亂，煙渚露荷傾。[END]
[Q]章華臺碑[A]故國興亡數，勤民土木嘉。廢臺稱是楚，辨物愧非華。[END]
[Q]南澗寺閣[A]上閣便見海，入門方是山。塔高端似筆，城轉曲如環。[END]
[Q]題金相寺三首  其一[A]丈室十一尺，閩山數百層。春風近梅柳，臘水漫溝塍。[END]
[Q]題金相寺三首  其三[A]隱約開暘谷，坐看雲氣升。地神如獻秀，一色露山稜。[END]
[Q]月下[A]俗意未能免，高情誰與論。惟憐今夜月，依舊照衡門。[END]
[Q]和許表民湔江驛四題  其一[A]花盡蜂腰痩，風低燕脇涼。雲衣迷遠岫，烟幕蔽柔桑。[END]
[Q]和許表民湔江驛四題  其二[A]吹來槐莢細，過去杜鵑悲。慣客久無念，送春閒有詩。[END]
[Q]和許表民湔江驛四題  其三[A]筍成森碧玉，麥熟歛黄雲。村酒不堪酌，一盃能易醺。[END]
[Q]和許表民湔江驛四題  其四[A]柳橋通窈窕，客轡按玲瓏。蒲劍一谿綠，酒花雙頰紅。[END]
[Q]遊南水陸院  其一[A]蜀國山河在，梁原草樹深。暮雲千里色，無處不傷心。[END]
[Q]遊南水陸院  其二[A]鳴蛙千鼓吹，脩竹萬琅玕。日下欲歸去，谿光生晚寒。[END]
[Q]宿西谷院六首  其一[A]線繞參差路，雲封咫尺山。寺僧初怪客，三日竊優閒。[END]
[Q]宿西谷院六首  其二[A]野水無窮意，幽花不斷香。殘春孤客恨，惟與漢天長。[END]
[Q]宿西谷院六首  其三[A]山翠圍裘領，谿聲響佩環。終年無俗客，不用掩松關。[END]
[Q]宿西谷院六首  其四[A]野鳥休驚起，浮雲莫厭看。松蘿秋後碧，巖谷暑中寒。[END]
[Q]宿西谷院六首  其五[A]石髓門前水，松風谷外鐘。遲遲半輪月，未忍出雙峰。[END]
[Q]宿西谷院六首  其六[A]稍治尋山屐，初裁半隱衣。聲聲杜鵑語，猶勸不如歸。[END]
[Q]和吳可權長官[A]士元應展驥，百里聊爾絆。函繼三異聲，江述憑東觀。[END]
[Q]絕句[A]小徑緣溪綠，低簷傍樹陰。好峰秋入眼，清月夜窺林。[END]
[Q]四時四首 春[A]晝永春庭邃，雙飛燕隔簾。袖隨簾捲翠，時見玉纖纖。[END]
[Q]四時四首 夏[A]曲澗跳珠碎，叢山疊翠濃。竹新敷影薄，閒看倚枝筇。[END]
[Q]四時四首 秋[A]小雨凉添夜，蘭芬潤襲衣。曉屏山曲曲，長若夢思歸。[END]
[Q]四時四首 冬[A]曲徑穿叢密，香清爲客來。玉梢梢外雪，苔古暈疏梅。[END]
[Q]因小兒學琴終夜不寐作[A]鳴鶴操音清，興幽發性情。聽琴愛夜半，明月上殘更。[END]
[Q]客懷[A]遠山雲夢斷，長路客愁新。殘漏悲鐘急，香車碾暗塵。[END]
[Q]坐進庵戲作  其一[A]自吾營此庵，遷徙屢有無。壁間故人文，今獨與我俱。[END]
[Q]坐進庵戲作  其二[A]結以不根茅，闔之無鑰鎖。堅密烏有身，非坐常宴坐。[END]
[Q]坐進庵戲作  其三[A]圓蒲與方竹，伴我守幽閒。夜闌得禪趣，明月窺窗間。[END]
[Q]王升之絕句以詩成有共賦酒熟無孤斟爲韵因次其韵  其一[A]端居得韵語，不作凉秋悲。快若彈丸轉，知是王家詩。[END]
[Q]王升之絕句以詩成有共賦酒熟無孤斟爲韵因次其韵  其二[A]之人嫻辭令，病起猶越聲。不量蒼蒼鬢，屬和愁僅成。[END]
[Q]王升之絕句以詩成有共賦酒熟無孤斟爲韵因次其韵  其三[A]客來問玄解，付與尊中友。我口不能言，此間甚多有。[END]
[Q]王升之絕句以詩成有共賦酒熟無孤斟爲韵因次其韵  其四[A]欲逃蘇晉禪，苦乏陽城俸。鄰家稱子貧，杯酌與君共。[END]
[Q]王升之絕句以詩成有共賦酒熟無孤斟爲韵因次其韵  其五[A]憶昨艘檝間，月白雲水暮。妙語同賞心，請君來重賦。[END]
[Q]王升之絕句以詩成有共賦酒熟無孤斟爲韵因次其韵  其六[A]且無遽典衣，素書堪下酒。旋斸金鈴黄，栽軒媚重九。[END]
[Q]王升之絕句以詩成有共賦酒熟無孤斟爲韵因次其韵  其七[A]念當歲崢嶸，少別友中玉。夢寐大刀頭，安得盧橘熟。[END]
[Q]王升之絕句以詩成有共賦酒熟無孤斟爲韵因次其韵  其八[A]霜蟹豐兩螯，磊落登盤盂。亹亹倦咀嚼，繄我愁獨無。[END]
[Q]王升之絕句以詩成有共賦酒熟無孤斟爲韵因次其韵  其九[A]庭階脫葉靜，岌岌高井梧。雁聲排雲去，歷歷心不孤。[END]
[Q]王升之絕句以詩成有共賦酒熟無孤斟爲韵因次其韵  其一○[A]夜寒慘不寐，起坐彈鳴琴。之人邈雲漢，空盃難獨斟。[END]
[Q]梅徑[A]幸蒙託根地，歷歷令著行。莫遣桃李妖，壓我玉雪香。[END]
[Q]葵軒[A]朝暾媚花木，戶牖延榮光。新沐晞我髮，悠然成坐忘。[END]
[Q]竹里亭[A]雖無白家池，竹是九之一。新萌如許長，來歲障夏日。[END]
[Q]藜杖[A]雨衣類襏襫，野屩號不借。扶此枯藜根，行田北山下。[END]
[Q]學易堂作[A]幽居淡無營，飽食心晏如。老不任作務，讀我少時書。[END]
[Q]落花[A]流水難窮目，斜陽易斷腸。誰同砑光帽，一曲舞山香。[END]
[Q]玉枕石[A]棧道險復險，客懷愁更愁。萬山俱絕壁，一水不通舟。[END]
[Q]偈三首  其二[A]雨下階頭濕，晴乾水不流。鳥巢滄海底，魚躍石山頭。[END]
[Q]偈三首  其三[A]祗見石磊磊，不見玉落落。若見玉落落，方知道寬廓。[END]
[Q]西歸[A]安得龍山潮，駕迴馬河水。水從樓前來，中有美人淚。[END]
[Q]資聖院[A]四山藏一寺，方丈壓諸峰。回首坐禪處，白雲深幾重。[END]
[Q]雜咏三首  其三[A]霜雪迷西極，雲濤隔閬風。平生會心趣，都在浄名中。[END]
[Q]去漣水[A]長日開閒境，春風美鼻雷。黄紬依舊暖，牙鼓莫相催。[END]
[Q]賞心亭晚望[A]晴新山色黛，風縱蘆花白。盡日依欄干，寒宵低細月。[END]
[Q]過浯溪[A]胡羯自干紀，唐綱竟不維。可憐德業淺，有愧此碑詞。[END]
[Q]雜詠  其三[A]贈我白毫筆，報以木蘭酒。我書將示誰，汝筆稱我手。[END]
[Q]瓜州百川浦[A]西瞻山逾緬，東望水正茫。楚人投餌處，吾肯扣鳴桹。[END]
[Q]致爽軒四首  其一[A]西北瞻雲異，東南走貢珍。川華開日月，林嶺暗松筠。[END]
[Q]致爽軒四首  其二[A]北固輕綃外，西山淡素中。一天烟雨好，未獨愛霜空。[END]
[Q]致爽軒四首  其三[A]玉斧初騎御，通明暫住居。翛翛輕吹度，灑落碧華珠。[END]
[Q]致爽軒四首  其四[A]阿氏金爲屋，姮家玉作臺。岱輿憑海立，兜率跨雲開。[END]
[Q]浄名  其一[A]厭市衝烟入，忘懷對客遲。吟看飛鳥沒，坐到夕陽時。[END]
[Q]浄名  其二[A]舊對湘西雪，遲遲憶故關。水雲資老景，吟引謝江山。[END]
[Q]題嗣濮王蘆雁二首  其一[A]偃蹇汀眠雁，蕭梢風觸蘆。京塵方滿眼，速爲喚花奴。[END]
[Q]題嗣濮王蘆雁二首  其二[A]野趣分苕水，鳳光剪鑑湖。塵中不作惡，爲有鄴公圖。[END]
[Q]題所得蔣氏帖[A]棐几延毛子，明窗館墨卿。功名皆一戲，未覺負平生。[END]
[Q]奉詔書御屏[A]目炫五光開，雲蒸步起雷。不知天近遠，親見玉皇來。[END]
[Q]道林[A]樓閣明丹堊，杉松振老髯。僧迎方擁帚，茶細旋探簷。[END]
[Q]法華臺[A]坱圠有同色，雪深雲未開。終南晴夜月，彷彿似登臺。[END]
[Q]觀雪[A]月姊封銀界，龍君幻玉壺。江南三尺雪，人道十年無。[END]
[Q]新沼未有水[A]排檻花爭媚，環林石鬭蒼。何時潴淥浄，吾欲借籐床。[END]
[Q]題砂步三首  其二[A]砂步漫皆合，松門若抱桴。悠悠搖艇子，真似剡溪圖。[END]
[Q]題砂步三首  其三[A]已有扁舟興，曾看過剡圖。翻思名手盡，誰復費工夫。[END]
[Q]題壁間  其一[A]歸來湖上寺，頓覺清有餘。月色何太白，照人心腑紓。[END]
[Q]鄙詩上呈通判朝奉大夫  其一[A]不是通侯貴，還應貢禹彈。只應好形製，自己愧彫殘。[END]
[Q]鄙詩上呈通判朝奉大夫  其二[A]簪玳尚誰繼，風雲那可看。自曾許持送，談笑未嘗乾。[END]
[Q]文殊[A]見聞如翳幻，三界若空花。聞復翳根除，塵銷覺圓浄。[END]
[Q]致爽軒  其一[A]水口癡雲散，林梢愛景還。朝寒無物禦，擁鼻對西山。[END]
[Q]致爽軒  其二[A]夕紫堆香豆，朝嵐映墨池。客來不須報，正是學書時。[END]
[Q]長壽菴咏梅[A]沉檀應在骨，龍麝自薰心。千載吟蘄竹，清雅少知音。[END]
[Q]過當塗[A]鷗鷺依寒水，蒹葭靜晚風。烟光秋雨細，樹色碧山重。[END]
[Q]研山詩[A]山研雲初抱，奩書客不傳。北窗多異氣，正對浄名天。[END]
[Q]寶月觀[A]濁盡塵難掩，光分逐露圓。香清得桂子，珠瑩墜花鈿。[END]
[Q]萬籟[A]萬籟寒空響，羣山隠映開。遲遲暮鐘裏，且喚竹輿來。[END]
[Q]張長史今歲仍得見於越上長史遂出此展之可愛成佳物也主者寶之[A]吳人善砧理，惡楮化爲美。其他亦倣此，第未知之耳。[END]
[Q]瀑布詩[A]吾有瀑布詩，古今賽不得。最好是一條，界破青山色。[END]
[Q]堯山[A]信美此山高，穹窿遠朝市。暑水結蒼陰，飛泉落晴翠。[END]
[Q]題寶珠閣[A]對檻青山露，羣仙捧寶珠。求遺如起定，象罔是文殊。[END]
[Q]琴詩[A]澹乎無味中，指下清音發。□□□□□，空山墮凉月。[END]
[Q]詩三首  其一[A]三閭宰國議，相如造承明。莫教朝廷上，不及爲郡名。[END]
[Q]詩三首  其二[A]幾時越五湖，行行遂所適。之子方樂天，衆累焉能迫。[END]
[Q]詩三首  其三[A]閒中無所事，得意思同論。約月升崇觀，校射出平原。[END]
[Q]大臣薦對詩[A]笏引上天梯，鞘鳴奮地雷。誰云天尺五，親見玉皇來。[END]
[Q]龍井延恩衍慶院[A]竹徑隨泉上，山雲觸石生。寶棲彈指處，的的是分明。[END]
[Q]懷南唐研山[A]研山不復見，哦詩徒嘆息。唯有玉蟾蜍，向余頻唳滴。[END]
[Q]壯觀亭[A]扶筇上瑶臺，一笑領清絕。如何夜來風，獨下前村雪。[END]
[Q]題仙掌石[A]碧海出蜃閣，青空起夏雲。瑰奇□怪石，錯落動乾文。[END]
[Q]曲臺[A]宗伯舊爲丞，曲臺今作長。欽聞孔聖言，德理政刑上。[END]
[Q]汀州[A]元豐陳汀州，見謂黄太史。年登境無蝗，政恐不相似。[END]
[Q]無題[A]鳴鼓人皆可，彈琴今復誰。儘賒王媼酒，休賦大蘇詩。[END]
[Q]梅花[A]南山有佳人，迥立未可親。而況得道者，其間梅子真。[END]
[Q]潭州[A]維衡屹南荒，作鎮自開闢。定王十里城，處處見山色。[END]
[Q]曉徑[A]蘿徑朝飛雨，莓苔染翠濃。登山雙屐健，自擬少年同。[END]
[Q]新秋雨過述懷[A]中興日月明，王氣山河在。萬物飾昭回，稽首王言大。[END]
[Q]寒棲館[A]蒼崖凌絳霄，橫席坐高迥。遥夜聞吹簫，山空月華冷。[END]
[Q]題壁[A]你家醤一缸，內有毒蛇藏。若無老僧說，人口俱被傷。[END]
[Q]弟子求衣鉢[A]來時無一物，去時無一物。若要我衣鉢，兩箇光卵核。[END]
[Q]維摩居士示疾毗耶離城  其一[A]一箇病維摩，無風自起波。富嫌千口少，貧恨一身多。[END]
[Q]九里松[A]九里松陰路，青泉映白沙。誰知三伏暑，小草有幽花。[END]
[Q]洞庭題詠十一首 橘圃 其一[A]外貌千層綠，中心一暈紅。封侯吾不願，頗羨木奴豐。[END]
[Q]洞庭題詠十一首 橘圃 其二[A]懷歸空有感，包貢則無因。跳入商山去，添予作五人。[END]
[Q]洞庭題詠十一首 水月院[A]奏邸成遺恨，滄浪足勝遊。一篇水月記，照徹五湖秋。[END]
[Q]隴西行（十首） 一[A]隴西多名家，子弟復豪華。千金買駿馬，蹀躞長安斜。[END]
[Q]隴西行（十首） 二[A]彫弓侍羽林，寶劍照期門。南來射猛虎，西去獵平原。[END]
[Q]隴西行（十首） 三[A]既夕罷朝參，薄暮入終南。田間遭罵詈，低語示乘驂。[END]
[Q]隴西行（十首） 四[A]入被鑾輿寵，出視轅門勇。無勞豪吏猜，常侍當無恐。[END]
[Q]隴西行（十首） 五[A]充國出上邽，李廣出天水。門第倚崆峒，家世垂金紫。[END]
[Q]隴西行（十首） 六[A]麟閣圖良將，六郡名居上。天子重開邊，龍雲壘相向。[END]
[Q]隴西行（十首） 七[A]烽火照臨洮，榆塞馬蕭蕭。先鋒秦子弟，大將霍嫖姚。[END]
[Q]隴西行（十首） 九[A]更欲奏屯田，不必勒燕然。古人薄軍旅，千載謹邊關。[END]
[Q]五言（八首） 六[A]照面不用鏡，布施不須財。端坐念真相，此便是如來。[END]
[Q]陽春曲[A]芣苡生前徑，含桃落小園。春心自搖蕩，百舌更多言。[END]
[Q]句[A]春遊雞鹿塞，家在鷓鴣天。（《藝需要伐山》十八）。[END]
[Q]得于祐題詩後又作詩[A]獨步天溝岸，臨流得葉時。此情誰會得？腸斷一聯詩。[END]
[Q]聖壽寺（三首） 二[A]夕籟鳴寒雨，晴峯出翠屏。風塵吾獨愧，鴻鵠下蒼冥。[END]
[Q]編入樂府詞四首 一[A]山川雖異所，艸木尚同春。亦如溱洧地，自有采花人。[END]
[Q]編入樂府詞四首 三[A]四海皇風被，千年德水清。戎衣更不著，今日告功成。[END]
[Q]題畫幛背[A]雲霞圖幛子，山水畫屏風。不應須對許，坐慣青溪中。[END]
[Q]二十五日舒村[A]秋水澄溪淥，秋山遠岸青。村酤因覓句，雅放却嫌醒。[END]
[Q]松風亭[A]七樹懷鄭薰，千尺羨晉嶠。弘景招不來，俯仰但長嘯。[END]
[Q]皇帝閤春帖子  其一[A]芳意傳梅信，東風到柳邊。王春在除夜，明日是新年。[END]
[Q]皇帝閤春帖子  其二[A]綵勝黄金縷，青絲白玉盤。內家迎淑節，先奉太皇歡。[END]
[Q]壽成惠聖慈祐太皇太后閤春帖子  其一[A]一德坤元厚，三朝母道尊。含飴供樂事，戲綵見重孫。[END]
[Q]壽成惠聖慈祐太皇太后閤春帖子  其二[A]北內風光別，僊家日月閑。紫皇天下養，金母住人間。[END]
[Q]壽成惠聖慈祐太皇太后閤春帖子  其三[A]柳色侵宮瓦，花陰覆綺疏。鵲爐煙馥郁，賸閲妙乘書。[END]
[Q]皇帝閤端午帖子  其一[A]五日天中候，南風物阜時。三邊寬大詔，億載太平期。[END]
[Q]皇帝閤端午帖子  其二[A]御服齊官獻，生衣暴室供。金箱初進入，一一耀黄封。[END]
[Q]壽成惠聖慈祐太皇太后閤端午帖子  其一[A]清禁傳呼近，紅雲擁紫皇。菖花浮九醖，請祝壽無疆。[END]
[Q]壽成惠聖慈祐太皇太后閤端午帖子  其二[A]邊頭傳吉語，井絡報平安。今歲端辰別，慈顔一笑歡。[END]
[Q]壽成惠聖慈祐太皇太后閤端午帖子  其三[A]綵縷新纏臂，靈符穩插釵。承平多舊事，閑教小宮娃。[END]
[Q]雲入窗牖[A]白雲入戶牖，幽趣頗相關。俗遠人無累，心夷物自閑。[END]
[Q]懶書問[A]避閙深違俗，耽閑懶作書。故人無誚我，丘壑政關渠。[END]
[Q]欲雨雪而晴[A]雲凍雨無脚，寒凝霜有毛。却能開霽色，愛日炫初晴。[END]
[Q]題杜仲高松杉檜圖[A]老幹矗無容，虬枝蔚相倚。圖以歸草堂，怡怡有深旨。[END]
[Q]過黄楊奧孝子董公墓[A]我陟黄楊奧，我懷董孝君。懷君君不見，冢草裹晴雲。[END]
[Q]四恩巖[A]疲筇捫石上，大野俯欄窺。洞穴通諸頂，泉流接兩池。[END]
[Q]詠海棠[A]和風春滿園，草木皆芳薰。君看十八葉，肯與凡卉羣。[END]
[Q]感巫州薺菜[A]兩京作觔賣，五谿無人采。夷夏雖有殊，氣味都不改。[END]
[Q]立木海上刻詩[A]小山壓大山，大山全無力。羞見故鄉人，從此投外國。[END]
[Q]詩[A]青鳥銜葡萄，飛上金井欄。美人恐驚去，不敢捲簾看。[END]
[Q]送蔡君知入蜀二首 一[A]金陵已去國，銅梁忽背飛。失路遠相送，他鄉何日歸。[END]
[Q]送蔡君知入蜀二首 二[A]靈關九折險，蜀道二星遙。乘槎若有便，希泛廣陵潮。[END]
[Q]落葉[A]早秋驚葉落，飄零似客心。翻飛未肯下，猶言惜故林。[END]
[Q]臨刑詩[A]幻生還幻滅，大幻莫過身。安心自有處，求人無有人。[END]
[Q]登嶺望[A]淼淼三江水，悠悠五嶺關。雁飛猶不度，人去若爲還。[END]
[Q]贈竇十[A]燕山竇十郎，教子有義方。靈椿一株老，丹桂五枝芳。[END]
[Q]花落[A]迎風嘯未已，和雨落穀穀。千枝與萬枝，不如一竿竹。[END]
[Q]登祝融峰[A]欲上祝融峰，先登古石橋。鑿開巇嶮處，取路到丹霄。[END]
[Q]送人往宣城[A]江畔送行人，千山生暮氛。謝安團扇上，爲畫敬亭雲。[END]
[Q]答湯悅[A]司空猶不作，那敢作司徒。幸有山翁號，如何不見呼。[END]
[Q]漢宮詞[A]寒燭照清夜，笙歌隔蘚牆。一從飛燕入，便不見君王。[END]
[Q]送君去[A]關河月未曉，行子心已急。佳人無一言，獨背殘燈泣。[END]
[Q]郊原晚望懷李秘書[A]歸鳥入平野，寒雲在遠村。徒令睇望久，不復見王孫。[END]
[Q]言懷別同志[A]慚老將誰託，勞生每自慙。何當重攜手，風雨滿江南。[END]
[Q]句[A]胡笳聞欲死，漢月望還生。日華離碧海，雲影散青霄。[END]
[Q]石城懷古[A]石城古岸頭，一望思悠悠。幾許六朝事，不禁江水流。[END]
[Q]臨刑詩[A]街鼓侵人急，西傾日欲斜。黃泉無旅店，今夜宿誰家。[END]
[Q]續古二十九首 一[A]大堯登寶位，麟鳳煥宸居。海曲霑恩澤，還生比目魚。[END]
[Q]續古二十九首 二[A]生值揖遜曆，長歌東南春。釣鼇年三十，未見天子巡。[END]
[Q]續古二十九首 三[A]軒轅承化日，羣鳳戲池臺。大樸衰喪後，仲尼生不來。[END]
[Q]續古二十九首 四[A]大道歸孟門，蕭蘭日爭長。想得巢居時，碧江應無浪。[END]
[Q]續古二十九首 五[A]矻矻蓬舍下，慕君麒麟閣。笑殺王子喬，寥天乘白鶴。[END]
[Q]續古二十九首 六[A]杳杳巫峽雲，悠悠漢江水。愁殺幾少年，春風相憶地。[END]
[Q]續古二十九首 七[A]吳洲采芳客，桂棹木蘭船。日晚欲有寄，裴回春風前。[END]
[Q]續古二十九首 八[A]仙家風景晏，浮世年華速。邂逅漢武時，蟠桃海東熟。[END]
[Q]續古二十九首 九[A]南國珊瑚樹，好裁天馬鞭。魚龍不解語，海曲空嬋娟。[END]
[Q]續古二十九首 十[A]周穆恣遊幸，橫天驅八龍。寧知泰山下，日日望登封。[END]
[Q]續古二十九首 十一[A]秦國饒羅網，中原絕麟鳳。萬乘巡海回，鮑魚空相送。[END]
[Q]續古二十九首 十二[A]秦家無廟略，遮虜續長城。萬姓隴頭死，中原荆棘生。[END]
[Q]續古二十九首 十三[A]秦作東海橋，中州鬼辛苦。縱得跨蓬萊，羣仙亦飛去。[END]
[Q]續古二十九首 十四[A]隋煬棄中國，龍舟巡海涯。春風廣陵苑，不見秦宮花。[END]
[Q]續古二十九首 十五[A]范子相句踐，滅吳成大勳。雖然五湖去，終媿磻溪雲。[END]
[Q]續古二十九首 十六[A]麟鳳識翔蟄，聖賢明卷舒。哀哉嵇叔夜，智不及鶢鶋。[END]
[Q]續古二十九首 十七[A]戰地三尺骨，將軍一身貴。自古若弔冤，落花少於淚。[END]
[Q]續古二十九首 十八[A]楚國千里旱，土龍日已多。九穀竟枯死，好雲閑嵯峨。[END]
[Q]續古二十九首 十九[A]漢家三殿色，恩澤若飄風。今日黃金屋，明朝長信宮。[END]
[Q]續古二十九首 二十[A]南園杏花發，北渚梅花落。吳女妒西施，容華日消鑠。[END]
[Q]續古二十九首 二十一[A]山雞理毛羽，自言勝烏鳶。一朝逢鸑鷟，羞死南海邊。[END]
[Q]續古二十九首 二十二[A]秦家卷衣貴，本是倡家子。金殿一承恩，貂蟬滿鄉里。[END]
[Q]續古二十九首 二十三[A]魏宮薛家女，秀色傾三殿。武帝鼎湖歸，一身似秋扇。[END]
[Q]續古二十九首 二十四[A]嬋娟越機裏，織得雙棲鳳。慰此殊世花，金梭忽停弄。[END]
[Q]續古二十九首 二十五[A]學古三十載，猶依白雲居。每覽班超傳，令人慵讀書。[END]
[Q]續古二十九首 二十六[A]雄劍久濩落，夜吟秋風起。不是懶爲龍，此非延平水。[END]
[Q]續古二十九首 二十七[A]朝爲楊柳色，暮作芙蓉好。春風若有情，江山相逐老。[END]
[Q]續古二十九首 二十八[A]景龍臨太極，五鳳當庭舞。誰信壁間梭，昇天作雲雨。[END]
[Q]續古二十九首 二十九[A]曾夢諸侯笑，康囚議脫枷。千根池底藕，一朵火中花。[END]
[Q]永嘉贈別[A]芳草溫陽客，歸心浙水西。臨風青桂檝，幾日白蘋溪。[END]
[Q]有所思[A]欲唱玄雲曲，知音復誰是。採掇情未來，臨池畫春水。[END]
[Q]劒客[A]恩酬期必報，豈是輙輕生。神劒沖霄去，誰爲平不平。[END]
[Q]鶴[A]警露精神異，沖天羽翼新。千年一歸日，誰識令威身。[END]
[Q]途中柳[A]翠色晴來近，長亭路去遙。無人折煙縷，落日拂溪橋。[END]
[Q]隔牆花[A]顏色尤難近，馨香不易通。朱門金鎖隔，空使怨春風。[END]
[Q]白蓮庵[A]宴坐鵲巢肩，觀花柳生肘。幽人夜半至，古月明戶牖。[END]
[Q]山齋[A]橫側數峰碧，逶迤一徑開。無人相就宿，時有白雲來。[END]
[Q]爲向子諲寫卦影幷題[A]水畔幡竿險，分符得異恩。潮回波似鏡，聊以寄君身。[END]
[Q]頌古二十八首  其一七[A]演出大藏教，言端語亦端。兩頭都坐斷，一劍倚天寒。[END]
[Q]偈二十二首  其八[A]天下無二道，聖賢無兩心。世尊不說說，迦葉不聞聞。[END]
[Q]偈二十二首  其二二[A]若欲正提綱，直教大地荒。擬來衝雪刃，不免露鋒鋩。[END]
[Q]偈三十五首  其五[A]二月春將半，桃花開爛熳。紛紛尋劍客，誰是不疑漢。[END]
[Q]偈三十五首  其一○[A]衰老百一堪，擔頭入鬧籃。生涯何所有，彌勒是同龕。[END]
[Q]偈三十五首  其一二[A]尋牛須訪跡，學道訪無心。跡在牛還在，無心道易尋。[END]
[Q]偈三十五首  其一七[A]吾心似秋月，碧潭清皎潔。無物堪比倫，教我如何說。[END]
[Q]偈三十五首  其二○[A]物物到心上，全心物自閑。古今城郭裏，得者住如山。[END]
[Q]偈三十五首  其二六[A]我所得智慧，微妙最第一。衆生諸根鈍，著樂癡所盲。[END]
[Q]偈[A]殘雪既消盡，春風日漸多。若將時節會，佛法又如何。[END]
[Q]偈二首  其二[A]不是翻濤手，徒誇跨海鯨。由基方撚鏃，枝上衆猿驚。[END]
[Q]偈十三首  其一一[A]幽鳥語如篁，柳垂金線長。少林傳底事，對面不囊藏。[END]
[Q]偈七首  其三[A]火雲燒田苗，泉源絕流注。婆竭大龍王，不知在何處。[END]
[Q]偈七首  其六[A]空手把鋤頭，步行騎水牛。人從橋上過，橋流水不流。[END]
[Q]頌古四十四首  其二○[A]臭煙蓬㶿中，迸出鐵蒺藜。當如如未委，喪卻目前機。[END]
[Q]偈[A]趯翻生死海，踏倒涅槃岸。世上無活人，黄泉無死漢。[END]
[Q]頌古九首  其八[A]春雪滿空來，觸處是花開。不知園裏樹，那箇是真梅。[END]
[Q]頌古九首  其九[A]臘月二十五，雲門一曲新。一回聞舉著，笑殺洛陽人。[END]
[Q]答圓悟偈[A]露柱抽橫骨，虛空弄爪牙。直饒玄會得，猶是眼中沙。[END]
[Q]頌古十六首  其六[A]不向東山久，薔薇幾度華。白雲他自散，明月落誰家。[END]
[Q]頌古十六首  其八[A]老鼠齩生鐵，十分滋味別。貓兒左右看，嚥唾也不徹。[END]
[Q]頌古十六首  其一○[A]畫得真如活，華間試展開。黄鶯偷眼覷，不敢下枝來。[END]
[Q]頌古十六首  其一四[A]春水滿幽澗，江風吹斷雲。年年那時節，憶著別離人。[END]
[Q]頌古十六首  其一五[A]住山身已老，世事任乖張。年來無侍者，客到自燒香。[END]
[Q]頌古三十二首  其二三[A]打起黄鶯兒，莫教枝上啼。幾回驚妾夢，不得到遼西。[END]
[Q]偈二首  其二[A]護生須是殺，殺盡始安居。會得箇中意，分明在半途。[END]
[Q]頌古七首  其七[A]乙巳大人丘，叢林爲寇讎。利牙如劍戟，生殺有來由。[END]
[Q]頌古二十四首  其五[A]無業何太切，白雲何太孤。胡鬚將謂赤，更有赤鬚胡。[END]
[Q]頌古二十四首  其八[A]行者失卻眼，南泉破卻鍋。滿堂僧不厭，一箇俗人多。[END]
[Q]頌古二十四首  其一九[A]展事無回互，投機通一綫。洞山無眼筋，入地獄如箭。[END]
[Q]頌古二十四首  其二○[A]貓全食血功，虎備起屍殺。無奈何舅何，不傳上樹訣。[END]
[Q]頌古二十四首  其二一[A]開口便見膽，工夫傲東魯。昔於豆子山，也解打瓦鼓。[END]
[Q]頌古二十四首  其二二[A]鐵餡價難窮，誰知屈味濃。法幢光祖域，正董在胸中。[END]
[Q]頌古五首  其二[A]窣堵古形儀，未舉已先知。巍然存海底，影落樹頭輝。[END]
[Q]頌古五首  其五[A]狗子無佛性，全提摩竭令。纔擬犯鋒鋩，喪卻窮性命。[END]
[Q]送僧化寧吳中行脚  其一[A]我欲游京口，浮家未有船。羨君無一物，篷底曲肱眠。[END]
[Q]送僧化寧吳中行脚  其二[A]渡水穿雲去，神光觸處開。隔江如有得，飛錫早歸來。[END]
[Q]避賊嚴陽山次蜀僧清雅韻  其一[A]苦菜敷新葉，高槐偃舊枝。三生草菴主，故與此山期。[END]
[Q]避賊嚴陽山次蜀僧清雅韻  其二[A]亂離多探報，荒僻少知聞。白髪如荒草，秋來不可耘。[END]
[Q]示珪上人[A]自識雲門老，經時水石間。尚嫌聞法少，隨度七閩山。[END]
[Q]嘲蚊[A]物微深可憫，畏雨復兼風。適見傳呼寵，俄成撲地空。[END]
[Q]嘲蟬[A]資身惟朽壤，得意只繁陰。浪自聲凄急，人誰聽汝音。[END]
[Q]嘲螢[A]孤光辭腐草，強擬帖天飛。中路霜風急，還尋腐草歸。[END]
[Q]嘲蠅[A]憶昔趨閶闔，朝雞促曉聲。何關蠅輩事，也復強飛鳴。[END]
[Q]桃[A]雲錦漲春塢，霞綃炫夕陽。東風多樂意，不特爲紅芳。[END]
[Q]頌古二首  其二[A]捨筏懷兼濟，逢耕更問津。卻將未歸意，說與欲行人。[END]
[Q]和巒嶅二子寒食少天色五字  其一[A]霧雨昏不醒，東風曉能酸。我食日不足，寧憂三日寒。[END]
[Q]和巒嶅二子寒食少天色五字  其二[A]去年今日時，桃李半狼藉。能随里門兒，買𩛿作寒食。[END]
[Q]和巒嶅二子寒食少天色五字  其三[A]人言二月時，霏雨生樹杪。天色何時光，要向寒食少。[END]
[Q]和巒嶅二子寒食少天色五字  其四[A]江南舟軋鴉，江北馬連翩。經春不能賞，誰云不關天。[END]
[Q]和巒嶅二子寒食少天色五字  其五[A]春風未渠尖，花草有矜色。酴醿會傾城，牡丹欲傾國。[END]
[Q]幾上人名所乘舟曰釣月庵求詩爲賦二首  其一[A]古德杖頭挑，今師竿下取。月滿體自如，清光無處所。[END]
[Q]幾上人名所乘舟曰釣月庵求詩爲賦二首  其二[A]昔人釣忘餌，今師亦忘鈎。静夜江不湍，孤光送歸舟。[END]
[Q]雙頭黄芍藥二首  其一[A]漢宮時世妝，承恩嬌姊妹。解道根蒂同，如何兩心背。[END]
[Q]雙頭黄芍藥二首  其二[A]映立自亭亭，吸飲風露饒。不作恩與怨，世間兒女妖。[END]
[Q]龜溪左顧亭二首  其一[A]餘不溪上山，映我杯中綠。我醉狂欲歌，潛蛟睡方熟。[END]
[Q]龜溪左顧亭二首  其二[A]溪面寒無風，澄瑩千丈綠。我欲放輕舠，霜鏡不可觸。[END]
[Q]鄭維心挽詩二首  其一[A]我憶谷口孫，氣貌清而腴。山潛三十年，吐此百卷書。[END]
[Q]鄭維心挽詩二首  其二[A]嗟哉谷口孫，句法何摧藏。骨冷歸九原，古意堕渺茫。[END]
[Q]金井怨[A]西風吹急景，美人照金井。不見面上花，却恨井中影。[END]
[Q]樂府體[A]蓮子房房嫩，菖蒲葉葉齊。共結池中根，不厭池中泥。[END]
[Q]庭草[A]庭草根自淺，造化無遺功。低回一寸心，不敢怨春風。[END]
[Q]古莫買妾行[A]千扉不當路，未似開一門。若遣綠珠醜，石家應尚存。[END]
[Q]登蕪城[A]昔人登此地，丘壠已前悲。今日又非昔，春風能幾時。[END]
[Q]滄浪峽[A]滄浪臨古道，道上石成塵。自有滄浪峽，誰爲無事人。[END]
[Q]垓城[A]百戰未言非，孤軍驚夜圍。山河意氣盡，淚濕美人衣。[END]
[Q]村月[A]月午籬南道，前村半隱林。田翁獨歸處，蕎麥露花深。[END]
[Q]早春[A]野樹花初發，空山獨見時。踟躕歷陽道，鄉思滿南枝。[END]
[Q]勸酒[A]勸君金屈巵，滿酌不須辭。花發多風雨，人生足別離。[END]
[Q]長信宮[A]莫問古宮名，古宮空有城。惟應東去水，不改舊時聲。[END]
[Q]高樓[A]遠天明月出，照此誰家樓。上有羅衣裳，涼風吹不休。[END]
[Q]幼作[A]臺山初罷霧，岐海正分流。漁浦颺來笛，鴻逵翼去舟。[END]
[Q]採蓮女[A]舟中採蓮女，兩兩催妝梳。聞早渡江去，日高來起居。[END]
[Q]南海神祠[A]滄溟八千里，今古畏波濤。此日征南將，安然渡萬艘。[END]
[Q]送春[A]水淺魚爭躍，花深鳥競啼。春光看欲盡，判却醉如泥。[END]
[Q]海翻[A]幾經人事變，又見海濤翻。徒起如山浪，何曾洗至冤。[END]
[Q]筇竹杖寄僧[A]堅輕筇竹杖，一枝有九節。寄與沃洲人，閑步青山月。[END]
[Q]遣興[A]把盞非憐酒，持竿不爲魚。唯應嵇叔夜，似我性慵疎。[END]
[Q]青樓曲[A]青樓臨大道，一上一回老。所思終不來，極目傷春草。[END]
[Q]對花[A]花開蝶滿枝，花落蝶還稀。惟有舊巢燕，主人貧亦歸。[END]
[Q]勸酒[A]勸君金屈巵，滿酌不須辭。花發多風雨，人生足別離。[END]
[Q]感事[A]花開蝶滿枝，花謝蝶還稀。惟有舊巢燕，主人貧亦歸。[END]
[Q]題青龍精舍[A]壽夭雖云命，榮枯亦大偏。不知雷氏劒，何處更衝天。[END]
[Q]感事[A]擊石易得火，扣人難動心。今日朱門者，曾恨朱門深。[END]
[Q]傷春[A]即是春風盡，仍霑夜雨歸。明朝更來此，兼恐落花稀。[END]
[Q]貞女墓[A]生持節操心，死作堅貞鬼。至今墳上春，草木無花卉。[END]
[Q]送友人江行[A]送君若浪水，疊疊愁思起。夢魂如月明，相送秋江裏。[END]
[Q]瞽者歎[A]我心豈不平，我目自不明。徒云備雙足，天下何由行。[END]
[Q]自詠豆花[A]玳瑁應難比，斑犀定不加。天嫌未端正，滿面與妝花。[END]
[Q]栗亭[A]杜甫栗亭詩，詩人多在口。悠悠二甲子，題紀今何有。[END]
[Q]泥功山[A]立石泥功狀，天然詭怪形。未嘗私禍福，終不費丹青。[END]
[Q]絕句[A]大朴逐物盡，哀我天地功。爭得榮辱心，灑然歸西風。[END]
[Q]追和幽獨君詩次韻 一[A]念爾風雅魄，幽咽猶能文。空令傷魂鳥，啼破山邊墳。[END]
[Q]龍昌寺荷池[A]冷碧新秋水，殘紅半破蓮。從來寥落意，不似此池邊。[END]
[Q]商山路有感[A]萬里路長在，六年身始歸。所經多舊館，大半主人非。[END]
[Q]太平樂詞二首 一[A]歲豐仍節儉，時泰更銷兵。聖念長如此，何憂不太平。[END]
[Q]太平樂詞二首 二[A]湛露浮堯酒，薰風起舜歌。願同堯舜意，所樂在人和。[END]
[Q]小曲新詞二首 一[A]霽色鮮宮殿，秋聲脆管弦。聖明千歲樂，歲歲似今年。[END]
[Q]小曲新詞二首 二[A]紅裾明月夜，碧簟早秋時。好向昭陽宿，天涼玉漏遲。[END]
[Q]閨怨詞三首 一[A]朝憎鶯百囀，夜妒燕雙棲。不慣經春別，誰知到曉啼。[END]
[Q]閨怨詞三首 二[A]珠箔籠寒月，紗窗背曉燈。夜來巾上淚，一半是春冰。[END]
[Q]閨怨詞三首 三[A]關山征戍遠，閨閣別離難。苦戰應顦顇，寒衣不要寬。[END]
[Q]南浦別[A]南浦淒淒別，西風嫋嫋秋。一看腸一斷，好去莫回頭。[END]
[Q]吟元郎中白鬚詩兼飲雪水茶因題壁上[A]吟詠霜毛句，閑嘗雪水茶。城中展眉處，只是有元家。[END]
[Q]寄王祕書[A]霜菊花萎日，風梧葉碎時。怪來秋思苦，緣詠秘書詩。[END]
[Q]勤政樓西老柳[A]半朽臨風樹，多情立馬人。開元一株柳，長慶二年春。[END]
[Q]莫走柳條詞送別[A]南陌傷心別，東風滿把春。莫欺楊柳弱，勸酒勝於人。[END]
[Q]怨詞[A]奪寵心那慣，尋思倚殿門。不知移舊愛，何處作新恩。[END]
[Q]不睡[A]燄短寒缸盡，聲長曉漏遲。年衰自無睡，不是守三尸。[END]
[Q]宿陽城驛對月[A]親故尋回駕，妻孥未出關。鳳皇池上月，送我過商山。[END]
[Q]山泉煎茶有懷[A]坐酌泠泠水，看煎瑟瑟塵。無由持一盌，寄與愛茶人。[END]
[Q]吉祥寺見錢侍郎題名[A]雲雨三年別，風波萬里行。愁來正蕭索，況見古人名。[END]
[Q]城上[A]城上鼕鼕鼓，朝衙復晚衙。爲君慵不出，落盡遶城花。[END]
[Q]湖上夜飲[A]郭外迎人月，湖邊醒酒風。誰留使君飲，紅燭在舟中。[END]
[Q]見李蘇州示男阿武詩自感成詠[A]遙羨青雲裏，祥鸞正引雛。自憐滄海伴，老蚌不生珠。[END]
[Q]題故元少尹集後二首 一[A]黃壤詎知我，白頭徒憶君。唯將老年淚，一灑故人文。[END]
[Q]題故元少尹集後二首 二[A]遺文三十軸，軸軸金玉聲。龍門原上土，埋骨不埋名。[END]
[Q]九日代羅樊二妓招舒著作[A]羅敷歛雙袂，樊姬獻一杯。不見舒員外，秋菊爲誰開。[END]
[Q]遠師[A]東宮白庶子，南寺遠禪師。何處遙相見，心無一事時。[END]
[Q]問遠師[A]葷羶停夜食，吟詠散秋懷。笑問東林老，詩應不破齋。[END]
[Q]池西亭[A]朱欄映晚樹，金魄落秋池。還似錢唐夜，西樓月出時。[END]
[Q]訪皇甫七[A]上馬行數里，逢花傾一桮。更無停泊處，還是覓君來。[END]
[Q]塗山寺獨遊[A]野徑行無伴，僧房宿有期。塗山來去熟，唯是馬蹄知。[END]
[Q]逢舊[A]久別偶相逢，俱疑是夢中。即今歡樂事，放醆又成空。[END]
[Q]恨詞[A]翠黛眉低歛，紅珠淚暗銷。從來恨人意，不省似今朝。[END]
[Q]池窗[A]池晚蓮芳謝，窗秋竹意深。更無人作伴，唯對一張琴。[END]
[Q]結之[A]歡愛今何在，悲啼亦是空。同爲一夜夢，共過十年中。[END]
[Q]題周家歌者[A]清緊如敲玉，深圓似轉簧。一聲腸一斷，能有幾多腸。[END]
[Q]蕭庶子相過[A]半日停車馬，何人在白家。慇懃蕭庶子，愛酒不嫌茶。[END]
[Q]酬裴相公見寄二絕 一[A]習靜心方泰，勞生事漸稀。可憐安穩地，捨此欲何歸。[END]
[Q]酬裴相公見寄二絕 二[A]一雙垂翅鶴，數首解嘲文。總是迂閑物，爭堪伴相君。[END]
[Q]恨去年[A]老去唯耽酒，春來不著家。去年來校晚，不見洛陽花。[END]
[Q]和微之歎槿花[A]朝榮殊可惜，暮落實堪嗟。若向花中比，猶應勝眼花。[END]
[Q]迴文偈四首  其二[A]會解垂要理，真詮羨非深。意大誰教指，因緣善歸心。[END]
[Q]迴文偈四首  其三[A]解垂要理真，詮羨非深意。大誰教指因，緣善歸心會。[END]
[Q]述字迴文偈七首  其二[A]求比舊前憂，依述最亨知。休以祐然留，希佛背生推。[END]
[Q]述字迴文偈七首  其三[A]比舊前憂依，述最亨知休。以祐然留希，紳背生推求。[END]
[Q]述字迴文偈七首  其四[A]舊前憂依述，最亨知休以。祐然留希佛，背生推求比。[END]
[Q]述字迴文偈七首  其五[A]前憂依述最，亨知休以祐。然留希佛背，生推求比舊。[END]
[Q]述字迴文偈七首  其六[A]憂依述最亨，知休以祐然。留希佛背生，推求比舊前。[END]
[Q]述字迴文偈七首  其七[A]依述最亨知，休以祐然留。希佛背生推，求比舊前憂。[END]
[Q]述字倒迴文三首  其二[A]依憂前舊比，求推生背佛。希留然祐以，休知亨最述。[END]
[Q]述字倒迴文三首  其三[A]憂前舊比求，推生背佛希。留然祐以休，知亨最述依。[END]
[Q]迴文偈二首  其一[A]教訓大寬深，古羨協真齊。要運解觀心，苦善業因迷。[END]
[Q]試趙昌國[A]秋風雪月天，花竹鶴雲烟。詩酒春池雨，山僧道柳泉。[END]
[Q]賜陳摶  其二[A]餐霞成鶴骨，餌藥駐童顔。靜想神仙事，忙中道路閑。[END]
[Q]寄浮山遠禪師[A]楊廣山頭草，憑君待價焞。異苗翻茂處，深密固靈根。[END]
[Q]寄侍郎五曙偈[A]吾年八十五，修因至於此。問我歸何處，頂相終難睹。[END]
[Q]聞墮薪有省作偈[A]撲落非他物，縱橫不是塵。山河及大地，全露法王身。[END]
[Q]送人謁柳開[A]柳牆高於花，怒飛方可至。奇哉游夏徒，吐辭作雄翅。[END]
[Q]偈[A]胡僧金錫光，爲法到汾陽。六人成大器，勸請爲敷揚。[END]
[Q]偈[A]汾陽有三訣，衲曾難辨別。更擬問如何，拄杖驀頭揳。[END]
[Q]三玄偈三首  其一[A]須用直須用，心意莫定動。三歲師子吼，十方沒狐種。[END]
[Q]三玄偈三首  其二[A]我有真如性，如同幕裏隠。批破六門關，願出毗盧印。[END]
[Q]干越亭[A]越國啟封後，餘地連吳楚。事著因一時，留名遂千古。[END]
[Q]偈[A]大地雪漫漫，春風依舊寒。說禪說道易，成佛成祖難。[END]
[Q]偈[A]晨鷄報曉靈，粥後便天明。燈籠猶瞌睡，露柱却惺惺。[END]
[Q]示衆偈[A]天晴蓋却屋，乘乾刈却禾。早輸王稅了，鼓腹唱巴歌。[END]
[Q]春日登大悲閣二首  其一[A]碧天臨迥閣，晴雪點山屏。夕煙侵冷箔，明月歛閑亭。[END]
[Q]春日登大悲閣二首  其二[A]裊霞披迥殿，香霧擁輕簾。曉花歌靜院，芳樹捧晴簷。[END]
[Q]偈[A]心空如太空，豁然無可觸。一真法界中，靈照常安住。[END]
[Q]自警[A]清澄寂滅海，明浄涅槃天。到此方知樂，休躭濁睡眠。[END]
[Q]堅凝[A]了知起滅意，决定生死根。不復隨緣轉，是名不動尊。[END]
[Q]造化因心偈[A]賦象各由心，影響無欺詐。元無造化工，羣生自造化。[END]
[Q]意不求如  其二[A]風花榮落速，水月浄明深。物物觀天理，資吾入道心。[END]
[Q]擬古人詩[A]今人學宴坐，不免尋思過。欲免尋思過，但知學宴坐。[END]
[Q]擬龐居士詩[A]人愛貴而富，我愛白而虛。富貴榮辱會，虛白吉祥居。[END]
[Q]偈  其一[A]起滅心不停，生化形無數。奇哉大丈夫，自在空中住。[END]
[Q]偈  其二[A]一切是非藪，皆從外聽成。我是厭聞者，反聽存靈響。[END]
[Q]偈  其三[A]求聽存靈響，冥心合太虛。清融浮想盡，名曰小無餘。[END]
[Q]擬白樂天詩[A]權要亦有苦，苦在當憂責。閑慢亦有樂，樂在無縈迫。[END]
[Q]具足觀修訣[A]三空一不空，悟入勢孤雄。得道加殊稱，超天自在公。[END]
[Q]擬白樂天詩[A]心不擇時息，書不擇時觀。達理意無礙，豁如天地寬。[END]
[Q]詩一首[A]貌愚愚谷邃，道醉醉鄉春。愚醉無迷謬，伊予意又新。[END]
[Q]擬白樂天詩[A]多圖果何益，只自勞奔競。不如收身心，凝然成靜定。[END]
[Q]詩一首[A]宜城徵美醖，漢水得佳舫。登峴思前哲，遊池醉夕陽。[END]
[Q]句  其一[A]安得大金柅，制彼日月輪。免同流水車，今人續古人。[END]
[Q]長安道中[A]游子辭鄉早，高堂親已老。燕來不東飛，寄書何日到。[END]
[Q]題思歸鳥[A]高枝枝上鳥，終日叫思歸。如斯羽翼全，何不望鄉飛。[END]
[Q]夏[A]野花成子落，江燕引雛飛。暗草薰苔徑，晴楊拂石磯。[END]
[Q]寒食日經秀上人房[A]花時懶看花，來訪野僧家。勞師擊新火，勸我雨前茶。[END]
[Q]雙筍石[A]流水驚前事，清風似昔時。重吟金谷詠，如見峴山碑。[END]
[Q]淘金山[A]未覆一簣土，便作千仞觀。一自登巉巖，培塿視群山。[END]
[Q]贈別司空曙[A]有月曾同賞，無秋不共悲。如何與君別，又是菊花時。[END]
[Q]春詞[A]北苑羅裙帶，塵衢錦繡鞵。醉眠芳樹下，半被落花埋。[END]
[Q]天津橋望洛城殘雪[A]新霽洛城端，千家積雪寒。未收清禁色，偏向上陽殘。[END]
[Q]賦得路傍一株柳送邢校書赴延州使府[A]路傍一株柳，此路向延州。延州在何處，此路起悠悠。[END]
[Q]重贈邢校書[A]俱從四方事，共會九秋中。斷蓬與落葉，相值各因風。[END]
[Q]照鏡[A]衰鬢朝臨鏡，將看却自疑。慙君明似月，照我白如絲。[END]
[Q]書院無曆日以詩代書問路侍御六月大小[A]野性迷堯曆，松窗有道經。故人爲柱史，爲我數堦蓂。[END]
[Q]聞雞贈主人[A]膠膠司晨鳴，報爾東方旭。無事戀君軒，今君重鳧鵠。[END]
[Q]登白樓見白鳥席上命鷓鴣辭[A]一鳥如霜雪，飛向白樓前。問君何以至，天子太平年。[END]
[Q]石樓山見月[A]紫塞連年戍，黃砂磧路窮。故人今夜宿，見月石樓中。[END]
[Q]惜春傷同幕故人孟郎中兼呈去年看花友[A]畏老身全老，逢春解惜春。今年看花伴，已少去年人。[END]
[Q]嘉禾寺見亡友王七題壁[A]今日憶君處，憶君君豈知。空餘暗塵字，讀罷淚仍垂。[END]
[Q]江南詞[A]嫁得瞿塘賈，朝朝悞妾期。早知潮有信，嫁與弄潮兒。[END]
[Q]贈內兄盧綸[A]世故中年別，餘生此會同。却將悲與病，來對朗陵翁。[END]
[Q]答竇二曹長留酒還榼[A]榼小非由榼，星朗是酒星。解酲元有數，不用嚇劉伶。[END]
[Q]答廣宣供奉問蘭陵居[A]居北有朝路，居南無住人。勞師問家第，山色是南鄰。[END]
[Q]乞寬禪師癭山罍呈宣供奉[A]石色凝秋蘚，峰形若夏雲。誰留秦苑地，好贈杏溪君。[END]
[Q]觀騎射[A]邊頭射鵰將，走馬出中軍。遠見平原上，翻身向暮雲。[END]
[Q]幽州賦詩見意時佐劉幕[A]征戍在桑乾，年年薊水寒。殷勤驛西路，北去向長安。[END]
[Q]軍次陽城烽舍北流泉[A]何地可潸然，陽城烽樹邊。今朝望鄉客，不飲北流泉。[END]
[Q]金吾子[A]繡帳博山鑪，銀鞍馮子都。黃昏莫攀折，驚起欲棲烏。[END]
[Q]山鷓鴣詞[A]湘江斑竹枝，錦翅鷓鴣飛。處處湘雲合，郎從何處歸。[END]
[Q]立秋前一日覽鏡[A]萬事銷身外，生涯在鏡中。唯將滿鬢雪，明日對秋風。[END]
[Q]代人乞花[A]繡戶朝眠起，開簾滿地花。春風解人意，欲落妾西家。[END]
[Q]上洛橋[A]金谷園中柳，春來似舞腰。何堪好風景，獨上洛陽橋。[END]
[Q]揚州懷古[A]故國歌鐘地，長橋車馬塵。彭城閣邊柳，偏似不勝春。[END]
[Q]水宿聞雁[A]早雁忽爲雙，驚秋風水窗。夜長人自起，星月滿空江。[END]
[Q]揚州早雁[A]江上三千雁，年年過故宮。可憐江上月，偏照斷根蓬。[END]
[Q]下樓[A]話舊全應老，逢春喜又悲。看花行拭淚，倍覺下樓遲。[END]
[Q]送郭良輔下第東歸[A]獻策不得意，馳車東出秦。暮年千里客，落日萬家春。[END]
[Q]妾薄命[A]自從君棄妾，憔悴不羞人。唯餘壞粉淚，未免映衫勻。[END]
[Q]送暕上人遊春[A]獨將支遁去，欲往戴顒家。晴野人臨水，春山樹發花。[END]
[Q]晦日同苗員外遊曲江[A]晦日同攜手，臨流一望春。可憐楊柳陌，愁殺故鄉人。[END]
[Q]溪行逢雨與柳中庸[A]日落衆山昏，蕭蕭暮雨繁。那堪兩處宿，共聽一聲猨。[END]
[Q]和張尹憶東籬菊[A]傳書報劉尹，何事憶陶家。若爲籬邊菊，山中有此花。[END]
[Q]幽居作[A]山舍千年樹，江亭萬里雲。回潮迎伍相，驟雨送湘君。[END]
[Q]題雲際寺暕上人故院[A]白髮怱怱色，青山草草心。遠公仍下世，從此別東林。[END]
[Q]觀鄰老栽松[A]雖過老人宅，不解老人心。何事殘陽裏，栽松欲待陰。[END]
[Q]贈胡居士[A]孔融過五十，海內故人稀。相府恩猶在，知君未拂衣。[END]
[Q]薦福寺送元偉[A]送客攀花後，尋僧坐竹時。明朝莫回望，青草馬行遲。[END]
[Q]哭苗垂[A]舊友無由見，孤墳草欲長。月斜鄰笛盡，車馬出山陽。[END]
[Q]客行贈馮著[A]旅行雖別路，日暮各思歸。欲下今朝淚，知君亦濕衣。[END]
[Q]蕪城[A]風吹城上樹，草沒城邊路。城裏月明時，精靈自來去。[END]
[Q]贈山中老人[A]白首獨一身，青山爲四鄰。雖行故鄉陌，不見故鄉人。[END]
[Q]拜新月[A]開簾見新月，便即下階拜。細語人不聞，北風吹裙帶。[END]
[Q]聽箏[A]鳴箏金粟柱，素手玉房前。欲得周郎顧，時時誤拂弦。[END]
[Q]贈何兆[A]文章似揚馬，風骨又清羸。江漢君猶在，英靈信未衰。[END]
[Q]同司空文明過堅上人故院[A]我與雷居士，平生事遠公。無人知是舊，共到影堂中。[END]
[Q]雜詩[A]主第辭高飲，石家赴宵會。金谷走車來，玉人騎馬待。[END]
[Q]感興[A]香爐最高頂，中有高人住。日暮下山來，月明上山去。[END]
[Q]蒲中道中二首 一[A]蒼蒼中條山，厥形極奇磈。我欲涉其崖，濯足黃河水。[END]
[Q]蒲中道中二首 二[A]古剎棲杮林，綠陰覆蒼瓦。歲晏來品題，拾葉總堪寫。[END]
[Q]登鸛雀樓[A]逈臨飛鳥上，高出世塵間。天勢圍平野，河流入斷山。[END]
[Q]宿潭上二首 一[A]夜潭有仙舸，與月當水中。嘉賓愛明月，遊子驚秋風。[END]
[Q]宿潭上二首 二[A]青蒲野陂水，白露明月天。中夜秋風起，心事坐潸然。[END]
[Q]別盧綸[A]故交君獨在，又欲與君離。我有新秋淚，非關宋玉悲。[END]
[Q]留別[A]玉節隨東閣，金閨別舊僚。若爲花滿寺，躍馬上河橋。[END]
[Q]送客往洞庭[A]九江歸路遠，萬里客舟還。若過巴江水，湘東滿碧煙。[END]
[Q]別友人[A]倦客驚危路，傷禽遶樹枝。非逢暴公子，不敢涕流離。[END]
[Q]初渡淮北岸[A]別夢雖難覺，悲魂最易銷。慇勤淮北岸，鄉近去家遙。[END]
[Q]詠雨[A]塵浥多人路，泥歸足燕家。可憐繚亂點，濕盡滿宮花。[END]
[Q]柳絮[A]河畔多楊柳，追遊盡狹斜。春風一回送，亂入莫愁家。[END]
[Q]花枕[A]席上沈香枕，樓中蕩子妻。那堪一夜裏，長濕兩行啼。[END]
[Q]送客往睦州[A]水闊盡南天，孤舟去渺然。驚秋路傍客，日暮數聲蟬。[END]
[Q]送客之蜀[A]西蜀三千里，巴南水一方。曉雲天際斷，夜月峽中長。[END]
[Q]剡溪看花[A]花落千廻舞，鶯聲百囀歌。還同異方樂，不奈客愁多。[END]
[Q]江中風[A]白浪暗江中，南泠路不通。高檣帆自滿，出浦莫呼風。[END]
[Q]詠破扇[A]粉落空牀棄，塵生故篋留。先來無一半，情斷不勝愁。[END]
[Q]賈客愁[A]山水路悠悠，逢灘即殢留。西江風未便，何日到荆州。[END]
[Q]金陵懷古[A]輦路江楓暗，宮庭野草春。傷心庾開府，老作北朝臣。[END]
[Q]竹裏徑[A]幽徑行迹稀，清陰苔色古。蕭蕭風欲來，乍似蓬山雨。[END]
[Q]黃子陂[A]岸芳春色曉，水影夕陽微。寂寂深煙裏，漁舟夜不歸。[END]
[Q]田鶴[A]散下渚田中，隱見菰蒲裏。哀鳴自相應，欲作凌風起。[END]
[Q]藥園[A]春園芳已遍，綠蔓雜紅英。獨有深山客，時來辨藥名。[END]
[Q]石井[A]苔色遍春石，桐陰入寒井。幽人獨汲時，先樂殘陽影。[END]
[Q]板橋[A]橫遮野水石，前帶荒村道。來往見愁人，清風柳陰好。[END]
[Q]石蓮花[A]今逢石上生，本自波中有。紅豔秋風裏，誰憐衆芳後。[END]
[Q]遠寺鐘[A]杳杳疎鐘發，因風清復引。中宵獨聽之，似與東林近。[END]
[Q]松下雪[A]不隨晴野盡，獨向深松積。落照入寒光，偏能伴幽寂。[END]
[Q]新柳[A]全欺芳蕙晚，似妬寒梅疾。撩亂發青條，春風來幾日。[END]
[Q]唐昌公主院看花[A]遺殿空長閉，乘鸞自不回。至今荒草上，寥落舊花開。[END]
[Q]別張讚[A]今日山晴後，殘蟬菊發時。登樓見秋色，何處最相思。[END]
[Q]晚思[A]蛩餘窗下月，草溼堦前露。晚景淒我衣，秋風入庭樹。[END]
[Q]留盧秦卿[A]知有前期在，難分此夜中。無將故人酒，不及石尤風。[END]
[Q]哭麴山人[A]憶昔秋風起，君曾歎逐臣。何言芳草日，自作九泉人。[END]
[Q]過堅上人故院與李端同賦[A]舊依支遁宿，曾與戴顒來。今日空林下，唯知見綠苔。[END]
[Q]聞春雷[A]水國春雷早，闐闐若衆車。自憐遷逐者，猶滯蟄藏餘。[END]
[Q]雜言[A]伏餘西景移，風雨灑輕絺。燕拂青蕪地，蟬鳴紅葉枝。[END]
[Q]翫花與衞象同醉[A]衰鬢千莖雪，他鄉一樹花。今朝與君醉，忘却在長沙。[END]
[Q]別盧綸[A]有月多共賞，無秋不共悲。如何與君別，又是菊黃時。[END]
[Q]寒塘[A]曉髮梳臨水，寒塘坐見秋。鄉心正無限，一雁度南樓。[END]
[Q]爲李魏公賦謝汧公[A]白雪高吟際，青霄遠望中。誰言路遐曠，宮徵暗相通。[END]
[Q]梁城老人怨[A]朝爲耕鐘人，暮作刀槍鬼。相看父子血，共染城壕水。[END]
[Q]偈五首  其二[A]我宗有語句，金刀剪不開。深深玄妙旨，玉女夜懷胎。[END]
[Q]偈五首  其五[A]日照孤峰翠，月臨溪水寒。祖師玄妙訣，莫向寸心安。[END]
[Q]頌古一○一首  其五二[A]京師出大黄，熟處最難忘。道吾常作舞，元是謝三郎。[END]
[Q]龍興道中[A]澗道垂黄花，山城擁紅葉。人爭小舟渡，馬就平沙涉。[END]
[Q]謝任伯久無書常子然寄茶謝之因簡任伯[A]諫議茶猶送，郎官迹已疏。斜封三道印，不奉一行書。[END]
[Q]次韻四兄蘆  其一[A]公如柳柳州，柳橋如柳浪。惱殺涉溱人，望望不可上。[END]
[Q]次韻四兄蘆  其二[A]碧蘆自愁絕，黄蘆正枯折。宵征雁影孤，墮此橋下月。[END]
[Q]次韻陳叔易蘆橋柳橋二首  其一[A]落日河梁上，遲留客去時。近鄰無遠送，莫說最長枝。[END]
[Q]次韻陳叔易蘆橋柳橋二首  其二[A]橋闊狹如馬，蘆高低似人。白蘋洲上客，枉恨洞庭春。[END]
[Q]次韻朱少章蘆橋柳橋二首  其一[A]蘆橋復柳橋，蘆枯柳可愛。不厭春與秋，主人客有待。[END]
[Q]次韻朱少章蘆橋柳橋二首  其二[A]洞庭生白波，隴首起黄雲。漁舟霧裏見，羌笛月中聞。[END]
[Q]與秦少章題漢江遠帆五首  其一[A]楚山全控蜀，漢水半呑吳。老眼知佳處，曾看八景圖。[END]
[Q]與秦少章題漢江遠帆五首  其二[A]江山起暮色，草木歛餘昏。誰感離騷賦，丹青弔屈原。[END]
[Q]與秦少章題漢江遠帆五首  其三[A]雪埋鳯林寺，浪打鹿門山。今日江風惡，郎船勸不還。[END]
[Q]與秦少章題漢江遠帆五首  其四[A]江闊雁不到，山深猿自迷。傳聞杜陵老，只在瀼東西。[END]
[Q]與秦少章題漢江遠帆五首  其五[A]石似浣沙石，江如濯錦江。征帆向何處，雲霧晦蓬窗。[END]
[Q]題丹竈  其一[A]穉川初隱地，山邃枕如城。寶鼎丹何在，雲衣骨亦輕。[END]
[Q]題丹竈  其二[A]金鼎交龍虎，當年想閉扃。一丸丹既就，五色土猶靈。[END]
[Q]題丹竈  其三[A]始知勾漏地，猶勝步兵營。往躅今誰繼，遊人空慕名。[END]
[Q]題丹竈  其四[A]過客空尋訪，飛仙已杳冥。他山多可買，歸去讀黄庭。[END]
[Q]元日[A]元日甘泉會，衣冠拜冕旒。圖書一四海，玉帛萬諸侯。[END]
[Q]戲示柄[A]汝爲獅子時，而作獅子吼。他年毛骨成，一顧百獸走。[END]
[Q]答曾敷文有書見寄[A]客寓天地間，本無南北異。此語安從生，却成相鈍置。[END]
[Q]湘陰鄧氏翠微洞[A]卧雲雲無心，聽松松有韻。快哉耳目中，吾今亦同分。[END]
[Q]和郡主簿絕句九絕  其一[A]管鮑當年志，風霜固自如。信衰緣嗜慾，豈在數行書。[END]
[Q]和郡主簿絕句九絕  其二[A]俗論長紛若，微言僅夢如。逢君揮玉麈，勝讀十年書。[END]
[Q]和郡主簿絕句九絕  其三[A]肘後虚金印，梅仙職偶如。升高元自下，功業異時書。[END]
[Q]和郡主簿絕句九絕  其四[A]塞北亢喉地，并門子所如。六花無處用，卻縠自詩書。[END]
[Q]和郡主簿絕句九絕  其五[A]能詩唐太白，善賦漢相如。元帥真文舉，應先薦禰書。[END]
[Q]和郡主簿絕句九絕  其六[A]取友能無怍，初終貴一如。陳張遺轍在，試展馬遷書。[END]
[Q]和郡主簿絕句九絕  其七[A]咳唾成珠玉，吾儕孰子如。更勤潘氏學，豈愧樂尚書。[END]
[Q]和郡主簿絕句九絕  其八[A]提履歸何處，觀花笑自如。期君求向上，糟粕古人書。[END]
[Q]和郡主簿絕句九絕  其九[A]春風暗楊柳，相見意何如。雖愧江淹筆，狂言爲子書。[END]
[Q]簡王正父覓酒[A]甕面蛆浮玉，槽頭水滴珠。未能如茂世，聊與義城俱。[END]
[Q]馬上  其一[A]策馬戴殘星，郊原破暑清。人間千萬事，併入一時情。[END]
[Q]湖上聯句[A]遙岑艤舟見，野思過橋生。興盡回蘭棹，歸鞍月正明。[END]
[Q]獨坐[A]庭下芝蘭秀，堂中簡策清。都緣無嗜好，不是近聲名。[END]
[Q]招夢臣[A]春色集簷楹，今朝興倍生。一樽誰與共，促駕有豪英。[END]
[Q]題仁老所畫枕屏  其五[A]身在九疑麓，門當二水流。誰知剡中勝，朝夕助嬉遊。[END]
[Q]商丘[A]視人所不窺，修人所不爲。奉以無愧怍，商丘是吾師。[END]
[Q]偈二首  其二[A]吾本來茲土，傳法救迷情。一華開五葉，結果自然成。[END]
[Q]偈五首  其四[A]一境誰相到，翛然絕點塵。天花莫狼藉，吾匪解空人。[END]
[Q]偈[A]美玉藏頑石，蓮花出淤泥。須知煩惱處，悟得即菩提。[END]
[Q]偈[A]冷似秋潭月，無心合太虛。山高流水急，何處駐游魚。[END]
[Q]偈三首  其一[A]月裏走金烏，誰云一物無。趙州東壁上，掛箇大胡蘆。[END]
[Q]洪巖山六題 石門[A]巖穴神仙宅，山門向嶺開。時橫雲作鑰，怕有俗人來。[END]
[Q]洪巖山六題 石金剛[A]天地應憐我，遺留鉅力神。定須憑國手，神妙與傳真。[END]
[Q]洪巖山六題 仙人臺[A]任峻我須上，更高人亦行。神仙雖已往，咫尺是蓬瀛。[END]
[Q]洪巖山六題 石猴[A]猿猴嘗學禪，立德固堅久。能乘獅子遊，不爲獅子後。[END]
[Q]洪巖山六題 山風[A]山露濕吾履，山風吹我衣。白雲褰舉處，依約認崖扉。[END]
[Q]洪巖山六題 石山雞[A]山雞化爲石，錦翼已成藏。俗類休爭食，吾心不爲粱。[END]
[Q]行役述懷二首  其二[A]明月一尊酒，清風萬卷書。南山山下地，終欲卜休居。[END]
[Q]松風[A]白雲滿巖阿，松聲亂飛瀑。中有餐霞人，悠然絕塵俗。[END]
[Q]米拜石[A]危疑欲墮石，蒼然曰米拜。吁嗟千古情，石在米亦在。[END]
[Q]客舍[A]隻影寄空館，蕭然饑鶴姿。秋風北窻來，問我歸何時。[END]
[Q]題房城驛[A]萬山飛不出，有屈向誰伸。寄語絃歌宰，留心且爲民。[END]
[Q]竹園書屋[A]四壁無圖畫，推窻盡簡書。真吾何所寄，深處樂如如。[END]
[Q]偈二首  其一[A]出門見山水，入見見佛殿。靈光觸處通，諸人何不薦。[END]
[Q]偈二首  其二[A]閻浮有大寶，見少得還稀。若人將獻我，成佛一餉時。[END]
[Q]詩一首[A]十家來負郭，四邑入提封。雙水碧一色，群山青萬重。[END]
[Q]代柬仲彝索酒[A]月色皎如許，其如無酒何。從君覓一斗，午夜泛金波。[END]
[Q]偈[A]一壞一不壞，笑殺觀自在。師子驀齩人，狂狗盡逐塊。[END]
[Q]游潛峰二首  其二[A]久留舒子國，慣作北門遊。山遠三峰出，溪長二水流。[END]
[Q]白鷺洲[A]金陵與廬陵，俱出白鷺洲。相望萬里江，中同二水流。[END]
[Q]雙廟[A]開元天寶間，衮衮見諸公。不聞張與許，名在臺省中。[END]
[Q]詩一首[A]人言春事已，我言未遽央。試向後湖去，菰葉如許長。[END]
[Q]上郡守[A]尚書八座貴，大使十州雄。仁民兼愛物，時雨及春風。[END]
[Q]詩一首[A]雲洞看雲坐，月巖和月留。元來是野老，強喚作知州。[END]
[Q]鄥子值風雨[A]重湖浪正起，支川舟不行。急雨夜臥聽，顛風晝眠驚。[END]
[Q]清逸樓[A]馮高覽章貢，登樓見吳楚。帆遠行盡山，江長流入霧。[END]
[Q]廬陵中秋對月[A]嶺近山相屬，江通水不流。無雲方萬里，有月正中秋。[END]
[Q]舒州  其一[A]昔爲郡下客，曾借水邊居。秋水月爲晝，春風花作廬。[END]
[Q]舒州  其二[A]林依玉照遠，雲爲石盆留。春色年年好，溪山事事幽。[END]
[Q]偈頌八十七首  其四[A]一著高一著，一步闊一步。撥轉上頭關，乾坤全體露。[END]
[Q]偈頌八十七首  其一○[A]稽首老瞿曇，擔頭入閙藍。炷香三拜了，天上與人間。[END]
[Q]偈頌八十七首  其四三[A]春山疊亂青，春水漾虛碧。寥寥天地間，滿眼皆相識。[END]
[Q]偈頌八十七首  其四七[A]無門爲法門，三關何用立。熟處既難忘，又從這裏入。[END]
[Q]偈頌八十七首  其六五[A]昨日去年去，今朝今歲來。去年去不去，今歲來不來。[END]
[Q]偈頌八十七首  其六七[A]咄這乾屎橛，生來太妖孽。堪笑老雲門，一棒打不殺。[END]
[Q]偈頌八十七首  其八三[A]出洞昂頭角，回山露尾巴。恩承饒舌力，累我受波查。[END]
[Q]持珠坐石贊[A]手輪摩尼珠，身坐盤陀石。普請大地人，念彼觀音力。[END]
[Q]白雲法師贊[A]偉哉大法師，逢難轉堅牢。不因登絕頂，爭見白雲高。[END]
[Q]退步[A]未曾移定時，前脚讓後脚。只這一步子，誰人蹈得著。[END]
[Q]在南高峰石室中出定作[A]靜處乾坤窄，閑居日月忙。虛空即妙體，獨露法中王。[END]
[Q]裁縫[A]剪斷萬絲頭，工夫已成片。針劄不入處，爲渠通一線。[END]
[Q]頌古四十八首  其五[A]香嚴真杜撰，惡毒無盡限。啞却衲僧口，通身迸鬼眼。[END]
[Q]頌古四十八首  其七[A]只爲分明極，翻令所得遲。早知燈是火，飯熟已多時。[END]
[Q]頌古四十八首  其一三[A]識得最初句，便會末後句。末後與最初，不是者一句。[END]
[Q]頌古四十八首  其一八[A]突出麻三斤，言親意更親。來說是非者，便是是非人。[END]
[Q]頌古四十八首  其二四[A]不露風骨句，未語先分付。進步口喃喃，知君大罔措。[END]
[Q]頌古四十八首  其二七[A]叮嚀損君德，無言真有功。任從滄海變，終不爲君通。[END]
[Q]頌古四十八首  其三四[A]天晴日頭出，雨下地上濕。盡情都說了，只恐信不及。[END]
[Q]頌古四十八首  其三六[A]路逢達道人，不將語默對。攔腮劈面拳，直下會便會。[END]
[Q]頌古四十八首  其三八[A]過去墮坑塹，回來却被壞。者些尾巴子，直是甚奇怪。[END]
[Q]頌古四十八首  其四二[A]出得出不得，渠儂得自由。神頭并鬼面，敗闕當風流。[END]
[Q]頌古四十八首  其四四[A]諸方深與淺，都在掌握中。撐天并拄地，隨處振宗風。[END]
[Q]頌古四十八首  其四六[A]瞎却頂門眼，錯認定盤星。拚身能捨命，一盲引衆盲。[END]
[Q]夜遊[A]路轉歌聲杳，夜深雲露濃。美人行月下，秋水汎芙蓉。[END]
[Q]試五墨五首  其一[A]雪齋凡數種，此種出清漳。或作西齋號，南州許擅場。[END]
[Q]試五墨五首  其二[A]長沙游玩地，多有墨工奇。舊說胡光烈，今誇鄭子儀。[END]
[Q]試五墨五首  其三[A]柯山葉茂實，膠法頗精堅。潘李今何處，斯人得正傳。[END]
[Q]試五墨五首  其四[A]齊峰何處是，似亦出柯山。此是西山物，研磨雙淚潸。[END]
[Q]試五墨五首  其五[A]墨上署臣字，必曾經進來。一年磨一寸，須作墨中魁。[END]
[Q]題梅塢畫推蓬梅[A]冰魂銷不盡，招得上南枝。依約橫斜影，紗窗月上時。[END]
[Q]和傅寺丞竹隠之什 清風[A]暑氣人間盛，煩襟此地開。拂雲千箇竹，不礙晚風來。[END]
[Q]和傅寺丞竹隠之什 暖紅[A]勁節歲寒碧，芳枝春煖紅。清和夷惠德，千載尚聞風。[END]
[Q]題傅侍郎寒碧十五韵 梅坡[A]江南開最蚤，猶及仲春時。此地先飛雪，多情却願遲。[END]
[Q]題傅侍郎寒碧十五韵 宜月[A]海底初上時，柳末清光發。滿窗璠璵映，我胸中月地。[END]
[Q]題傅侍郎寒碧十五韵 觀魚[A]燕忙將水撇，魚樂欲空跳。此意誰能會，光陰靜裏消。[END]
[Q]題傅侍郎寒碧十五韵 流花橋[A]春風事華侈，紅紫逐香飄。水底從鋪錦，還能似此橋。[END]
[Q]題傅侍郎寒碧十五韵 錦步障[A]白傅落草堂，茶果替魚肉。不妨天與富，錦繡以爲谷。[END]
[Q]南園雜詠 壺中日月[A]觀書友古人，不羨胡公仙。新功坐有得，寸陰長如年。[END]
[Q]南園雜詠 六梅亭[A]終年一登亭，舉目但楚愴。仙人竟何之，列樹拱相向。[END]
[Q]南園雜詠 含暉亭[A]青山照寒溪，朝暮有佳色。玄暉去千載，俛仰令人憶。[END]
[Q]南園雜詠 清風亭[A]薰爐驅俗氛，茗椀破塵慮。披襟六月凉，乘此欲歸去。[END]
[Q]南園雜詠 水月軒[A]日夕風定時，上下映毫髮。那堪秋夜半，深處著明月。[END]
[Q]南園雜詠 山光[A]朝晴翠方濃，日夕色更玭。何時最鮮明，一雨自天洗。[END]
[Q]南園雜詠 隠齋[A]出門易徇身，靜處可固志。寂寞三十年，所憂非祿位。[END]
[Q]南園雜詠 荷橋[A]風微香無根，日落花更吐。橫石數步餘，却力不忍度。[END]
[Q]南園雜詠 滌研池[A]朝朝麝煤脫，靄靄雲霧昏。幽深不數尺，中有蛟龍蹲。[END]
[Q]南園雜詠 竹亭[A]誰將霜雪節，剪伐結此亭。更須千萬箇，四面看青青。[END]
[Q]南園雜詠 松亭[A]天生棟樑質，挺挺自幽倫。斧斤渾不施，遶柱起龍鱗。[END]
[Q]延平次趙糾曹韵十四首 野亭[A]春來一登眺，快見耕與桑。初冬擬豐樂，爲酒升此堂。[END]
[Q]延平次趙糾曹韵十四首 橘軒[A]當年初種時，四老戲其中。何如與我輩，坐對霜天紅。[END]
[Q]延平次趙糾曹韵十四首 流杯石[A]清波映文石，置此亦奇事。年年上巳時，聊將姓名記。[END]
[Q]延平次趙糾曹韵十四首 尊賢堂[A]山川秀而明，所居必名賢。主人雖凡骨，不慕衍客仙。[END]
[Q]延平次趙糾曹韵十四首 經史閣[A]小閣瞰清池，荷花鎮長見。吏休苟得暇，只携書一卷。[END]
[Q]延平次趙糾曹韵十四首 古香[A]秋根託岩隈，靜對意味長。春來長柔柯，無風自生香。[END]
[Q]延平次趙糾曹韵十四首 群仙觀[A]北山盡環合，柔嵐輕雜雲。一峰自能好，况此玉成群。[END]
[Q]延平次趙糾曹韵十四首 綠凈[A]清池綠如染，到此顔爲破。幸有詩仙來，珠璣剩教唾。[END]
[Q]延平次趙糾曹韵十四首 玉井[A]登高摘水花，永懷唐儒宗。若識真古意，何須最高峰。[END]
[Q]延平次趙糾曹韵十四首 第一溪山[A]溪山號清絕，自古産奇人。可惜吾夫子，南來不到閩。[END]
[Q]延平次趙糾曹韵十四首 熙春臺[A]我乘凋瘵後，未省見花開。安得一千里，同携登此臺。[END]
[Q]延平次趙糾曹韵十四首 碁亭[A]我少不努力，常愧夜諷子。亦有才高人，雍容即登此。[END]
[Q]延平次趙糾曹韵十四首 紫氣[A]三尺有正氣，外邪何可干。功用雖未見，韜藏誰將看。[END]
[Q]延平次趙糾曹韵十四首 劍歸[A]神龍澤一世，豈但三尺用。清潭知幾許，吞八九雲夢。[END]
[Q]延平倅廳十詠 逍遥閣[A]山水有餘靜，都忘城市囂。朱黝本自省，時焉此逍遥。[END]
[Q]延平倅廳十詠 塵表[A]南山正相值，虛閣出林杪。不待清風生，脩然遊八表。[END]
[Q]延平倅廳十詠 承志堂[A]何人築斯堂，刻意在承志。永懷霅川翁，清標作時瑞。[END]
[Q]延平倅廳十詠 擁雲[A]寂寂萬山底，晴嵐晏猶氛。馳心惟魏闕，玉帝捧黄雲。[END]
[Q]延平倅廳十詠 風月堂[A]奇哉山水郡，風月以爲鄉。何人據其會，胸襟有餘凉。[END]
[Q]延平倅廳十詠 飛霞[A]小閣本非寬，宇宙在其內。心與太初鄰，不假飛霞佩。[END]
[Q]延平倅廳十詠 環美[A]昔人誇四美，勝事最難并。臺榭花相映，青春月正明。[END]
[Q]延平倅廳十詠 浣塵[A]脩篁蘸方沼，常與此心通。永晝一卷書，閉拋聽泉筒。[END]
[Q]延平倅廳十詠 天開圖畫[A]通衢亙其南，危樓冠其北。如何境日新，烟雲爲筆墨。[END]
[Q]延平倅廳十詠 延綠[A]紅紫漫紛紛，愛此耐久綠。密幄有深處，清風起餘馥。[END]
[Q]五月水益小園[A]巋然俯溪亭，偃若與舟接。日涉有初心，風雨或闊躡。[END]
[Q]適興[A]鴻鴈絕稻粱，江湖自嬉飽。君看太廟犧，所欠非芻藁。[END]
[Q]竹徑[A]新笋未全抽，春陰亦類秋。世間惟竹逕，不掃更清幽。[END]
[Q]刺桐  其一[A]名字傳輿志，風流欠畫圖。高花人不採，留得映栖烏。[END]
[Q]刺桐  其二[A]盡護遶城家，炎風盛際花。漫天何所似，漢幟雜雲霞。[END]
[Q]題隠居[A]磐石疑溪月，茅簷潘竹風。琴尊隨分有，夜夜主人公。[END]
[Q]昭君[A]永巷鏁芳菲，春歸入燕泥。粉身能報國，妾不愛蛾眉。[END]
[Q]山寺[A]疎林漏曉日，脩竹起寒風。鍾鼓催朝暮，千年如此同。[END]
[Q]入暮[A]溪光延夕暝，山色接天青。獨立待霜月，山童已觸屏。[END]
[Q]題先隴[A]去去音容遠，冥冥歲月深。渾將溪作淚，莫盡一生心。[END]
[Q]亭上茅寄生[A]生長天垂力，孤懸有作奇。最先承曉露，終不墮春泥。[END]
[Q]雨[A]滴滴鳴乾葉，蕭蕭過短籬。山房欹枕夜，聽盡去來時。[END]
[Q]南園[A]水氣勝風凉，星輝當月光。漁舟在何處，欵乃一聲長。[END]
[Q]紅藥[A]山城風雨收，未省牡丹開。正訝遲紅藥，雙葩忽送來。[END]
[Q]觀瀑布柬同遊諸友[A]兩瀑五十里，炎蒸雨雪霶。那知廬阜境，元只在吾鄉。[END]
[Q]逢雪宿芙蓉山主人[A]日暮蒼山遠，天寒白屋貧。柴門聞犬吠，風雪夜歸人。[END]
[Q]送張起崔載華之閩中[A]朝無寒士達，家在舊山貧。相送天涯裏，憐君更遠人。[END]
[Q]贈秦系徵君[A]羣公誰讓位，五柳獨知貧。惆悵青山路，煙霞老此人。[END]
[Q]秦系頃以家事獲謗因出舊山每荷觀察崔公見知欲歸未遂感其流寓詩以贈之[A]初迷武陵路，復出孟嘗門。迴首江南岸，青山與舊恩。[END]
[Q]夜中對雪贈秦系時秦初與謝氏離婚謝氏在越[A]月明花滿地，君自憶山陰。誰遣因風起，紛紛亂此心。[END]
[Q]湘妃[A]帝子不可見，秋風來暮思。嬋娟湘江月，千載空蛾眉。[END]
[Q]斑竹[A]蒼梧千載後，斑竹對湘沅。欲識湘妃怨，枝枝滿淚痕。[END]
[Q]春草宮懷古[A]君王不可見，芳草舊宮春。猶帶羅裙色，青青向楚人。[END]
[Q]正朝覽鏡作[A]憔悴逢新歲，茅扉見舊春。朝來明鏡裏，不忍白頭人。[END]
[Q]瓜洲道中送李端公南渡後歸揚州道中寄[A]片帆何處去，匹馬獨歸遲。惆悵江南北，青山欲暮時。[END]
[Q]送張十八歸桐廬[A]歸人乘野艇，帶月過江村。正落寒潮水，相隨夜到門。[END]
[Q]過白鶴觀尋岑秀才不遇[A]不知方外客，何事鎖空房。應向桃源裏，教他喚阮郎。[END]
[Q]聽彈琴[A]泠泠七絲上，靜聽松風寒。古調雖自愛，今人多不彈。[END]
[Q]遊南園偶見在陰牆下葵因以成詠[A]此地常無日，青青獨在陰。太陽偏不及，非是未傾心。[END]
[Q]入百丈澗見桃花晚開[A]百丈深澗裏，過時花欲妍。應緣地勢下，遂使春風偏。[END]
[Q]送子壻崔真甫李穆往揚州四首 一[A]渡口發梅花，山中動泉脉。蕪城春草生，君作揚州客。[END]
[Q]送子壻崔真甫李穆往揚州四首 二[A]半邏鶯滿樹，新年人獨還。落花逐流水，共到茱萸灣。[END]
[Q]送子壻崔真甫李穆往揚州四首 三[A]雁還空渚在，人去落潮翻。臨水獨揮手，殘陽歸掩門。[END]
[Q]送子壻崔真甫李穆往揚州四首 四[A]狎鳥攜稚子，釣魚終老身。殷勤囑歸客，莫話桃源人。[END]
[Q]寄龍山道士許法稜[A]悠悠白雲裏，獨住青山客。林下晝焚香，桂花同寂寂。[END]
[Q]送方外上人[A]孤雲將野鶴，豈向人間住。莫買沃洲山，時人已知處。[END]
[Q]送靈澈上人[A]蒼蒼竹林寺，杳杳鐘聲晚。荷笠帶夕陽，青山獨歸遠。[END]
[Q]茱萸灣北荅崔載華問[A]荒涼野店絕，迢遰人煙遠。蒼蒼古木中，多是隋家苑。[END]
[Q]赴楚州次自田途中阻淺問張南史[A]楚城今近遠，積靄寒塘暮。水淺舟且遲，淮潮至何處。[END]
[Q]江中對月[A]空洲夕煙斂，望月秋江裏。歷歷沙上人，月中孤渡水。[END]
[Q]平蕃曲三首 一[A]吹角報蕃營，迴軍欲洗兵。已教青海外，自築漢家城。[END]
[Q]平蕃曲三首 二[A]渺渺戍煙孤，茫茫塞草枯。隴頭那用閉，萬里不防胡。[END]
[Q]平蕃曲三首 三[A]絕漠大軍還，平沙獨戍閑。空留一片石，萬古在燕山。[END]
[Q]晚日湖上寄所思[A]與君爲近別，不啻遠相思。落日平湖上，看山對此時。[END]
[Q]寄從弟[A]眼病身亦病，浮生已半空。迢迢千里月，應與惠連同。[END]
[Q]奉寄彭城公[A]公子三千客，人人願報恩。應憐抱關者，貧病老夷門。[END]
[Q]對雨送鄭陵[A]別愁復經雨，別淚還如霰。寄心海上雲，千里常相見。[END]
[Q]句[A]羣物歸大化，六龍頹西荒。安知浮雲外，日月不運行。[END]
[Q]醉後贈馬四[A]四海重然諾，吾嘗聞白眉。秦城遊俠客，相得半酣時。[END]
[Q]贈王九[A]日暮田家遠，山中勿久淹。歸人須早去，稚子望陶潛。[END]
[Q]登峴山亭寄晉陵張少府[A]峴首風湍急，雲帆若鳥飛。憑軒試一問，張翰欲來歸。[END]
[Q]送朱大入秦[A]遊人武陵去，寶劒直千金。分手脫相贈，平生一片心。[END]
[Q]送友人之京[A]君登青雲去，予望青山歸。雲山從此別，淚濕薜蘿衣。[END]
[Q]送張郎中遷京[A]碧溪常共賞，朱邸忽遷榮。豫有相思意，聞君琴上聲。[END]
[Q]同張將薊門觀燈[A]異俗非鄉俗，新年改故年。薊門看火樹，疑是燭龍然。[END]
[Q]張郎中梅園中[A]綺席鋪蘭杜，珠盤折芰荷。故園留不住，應是戀絃歌。[END]
[Q]北澗泛舟[A]北澗流恆滿，浮舟觸處通。沿洄自有趣，何必五湖中。[END]
[Q]春曉[A]春眠不覺曉，處處聞啼鳥。夜來風雨聲，花落知多少。[END]
[Q]洛中訪袁拾遺不遇[A]洛陽訪才子，江嶺作流人。聞說梅花早，何如北地春。[END]
[Q]尋菊花潭主人不遇[A]行至菊花潭，村西日已斜。主人登高去，雞犬空在家。[END]
[Q]檀溪尋故人[A]花伴成龍竹，池分躍馬溪。田園人不見，疑向洞中棲。[END]
[Q]揚子津望京口[A]北固臨京口，夷山近海濱。江風白浪起，愁殺渡頭人。[END]
[Q]同儲十二洛陽道中作[A]珠彈繁華子，金羈遊俠人。酒酣白日暮，走馬入紅塵。[END]
[Q]初下浙江舟中口號[A]八月觀潮罷，三江越海潯。回瞻魏闕路，空復子牟心。[END]
[Q]宿建德江[A]移舟泊煙渚，日暮客愁新。野曠天低樹，江清月近人。[END]
[Q]問舟子[A]向夕問舟子，前程復幾多。灣頭正堪泊，淮裏足風波。[END]
[Q]戲題[A]客醉眠未起，主人呼解酲。已言雞黍熟，復道甕頭清。[END]
[Q]句[A]微雲淡河漢，疎雨滴梧桐。逐逐懷良馭，蕭蕭顧樂鳴。[END]
[Q]五月二十八日四絕  其一[A]鳥獨沉啼意，螢低照去蹤。艱危吾輩老，寂寞此心同。[END]
[Q]五月二十八日四絕  其二[A]蜂影過窗急，雛聲出樹繁。經時不吐句，此日獨窺園。[END]
[Q]五月二十八日四絕  其三[A]雨來元有路，風過本無痕。小立清溪曲，欹眠白石根。[END]
[Q]對紅香梅[A]雪裏紅梅樹，尊前白髮翁。莫求顔色似，風致許渠同。[END]
[Q]湘中二首書縣齋冰壺  其一[A]湘水平淼淼，魚意活潑潑。綠楊蓋江頭，春晚陰正闊。[END]
[Q]湘中二首書縣齋冰壺  其二[A]晴壟麥過花，暖泥秧出水。寬得一寸心，人行更千里。[END]
[Q]小絕句  其一[A]解貂換美酒，半與美人醉。留半伴山翁，夜深談世事。[END]
[Q]小絕句  其二[A]人言頭上白，皆自愁中得。拍手笑沙鷗，滿身都是愁。[END]
[Q]頌古十首  其八[A]萬德不自有，十身何處藏。薰風生殿閣，化日正舒長。[END]
[Q]千頃山  其二[A]千頃山中月，三黄頂上雲。相看無一語，今日喜逢君。[END]
[Q]咸淳戊辰餘月下澣去郡歸里因訪菊巖龔先生用平舟楊公韻題蓬山堂泉石[A]人生囂塵中，幾若駒過隙。安得坐此山，枕流復漱石。[END]
[Q]感題[A]伯夷恥周粟，仲連豈帝秦。清風千載上，林下一閒身。[END]
[Q]昭君圖[A]紅顔雖命薄，猶是漢宮人。一上玉關道，天涯淪落身。[END]
[Q]春風[A]著柳成新綠，吹花作故紅。衰顔與華髮，不敢怨春風。[END]
[Q]浙江潮[A]只道潮聲落，潮來復有聲。何當機事息，暫遣海門平。[END]
[Q]試問[A]試問屋藏書，何如斛貯珠。奄奄投閣老，凜凜墜樓姝。[END]
[Q]萱徑携筇[A]松下無喝道，言樹聊蠲憂。誰知赤籐杖，獨倚萬古愁。[END]
[Q]菊畹秋香[A]金莖餘孤標，青女滿殺氣。隨地堪百畦，流芳亦千歲。[END]
[Q]昭君[A]千古和戎恨，冢青今尚聞。漢朝三尺草，埋沒幾昭君。[END]
[Q]琴窗夜雪[A]寒更洞書幌，几上明素絃。滿意宇宙曙，霏霏正漫天。[END]
[Q]讀書三首  其一[A]畫前逃弧馬，井法開賦役。聖人本仁民，何意重利跖。[END]
[Q]讀書三首  其二[A]書初說包貢，禮有獻民虜。末流尚忍聞，作俑叫千古。[END]
[Q]讀書三首  其三[A]汝以爲多學，吾猶及闕文。憂端已秦誓，糟粕尚三墳。[END]
[Q]老米暮景[A]承平米家船，遺我獨悽然。此豈有愁地，不能無暝天。[END]
[Q]博弈觀人二首  其一[A]西軍嚴駕後，北府捷書前。勝負豈人與，兩公天已全。[END]
[Q]博弈觀人二首  其二[A]等閒移作塞，鄭重喝成盧。莫看文懷瘦，胸吞幾寄奴。[END]
[Q]題子胥廟[A]吳以讓長國，讓亡吳亦隨。屬鏤天討賊，魚劍禍階誰。[END]
[Q]誦詩[A]盛氣劘騷壘，長歌歷杜藩。二南四字始，萬古一解難。[END]
[Q]題物初蕙蘭[A]花短秋意長，神清顔色少。筆端有西風，國香來未了。[END]
[Q]寄石隠[A]閉門十日雨，破屋砌生苔。此意何人會，抱琴來不来。[END]
[Q]題葉寄楊芸夫[A]吟得秋風老，敲窗意轉深。憑將林下事，爲寄與知音。[END]
[Q]心泉二首  其一[A]涓涓萬古意，湛湛一塵無。明月來窺鏡，宵寒露滴珠。[END]
[Q]心泉二首  其二[A]驟来驚辟易，久視益虛無。咫尺星堪摘，波揺又走珠。[END]
[Q]菊泉[A]疏泉得古髓，種菊蒙秋潭。願與村中人，一瓢共清甘。[END]
[Q]聞泉[A]山椒一雨過，石罅百泉鳴。應接都不暇，更兼秋月明。[END]
[Q]澗亭麈尾泉[A]泉揮玉麈尾，岫擁翠雲裘。盡日看不足，倚闌生古愁。[END]
[Q]江横信筆[A]潮汐有贏縮，江横無古今。魚龍任掀舞，孤月在天心。[END]
[Q]書滴翠巖壁[A]蘿衣濕寒翠，苔錦上嶙峋。一榻千峯裡，因詩憶古人。[END]
[Q]書香爐瀑布圖後[A]飛流三百丈，日射碧琉璃。一氣何終極，淋漓自不知。[END]
[Q]青霞西亭[A]長松被薜荔，怪石生煙霞。簷牙木杪見，上有山人家。[END]
[Q]滄浪亭[A]曉色桃蒸霞，春陰柳垂霧。爲問橋下船，沿流到何處。[END]
[Q]心泉[A]冷冷一澗泉，炯炯千樹雪。歲寒鐵石心，山中玩芳潔。[END]
[Q]讀可翁閒坐偈[A]夜久風浪息，驪龍弄頷珠。水怪不敢動，明月滿江湖。[END]
[Q]白鬚[A]月照當襟雪，終剪施摩詰。我作白鬚行，而得飬生術。[END]
[Q]題石[A]巖石多意氣，松樹留髙齡。倚仗眇雲濤，天風吹泠泠。[END]
[Q]怡雲[A]把作一片畫，晴陰渾不同。不知誰是畫，佇立意無窮。[END]
[Q]寒食有感[A]杏粥因懷舊，榆羮豈爲春。憑將禁火事，說與乞墦人。[END]
[Q]郊意[A]清晨起搔頭，荷鋤出門去。露濕野草花，香來不知處。[END]
[Q]題畫竹扇寄友[A]明月二千里，清風一萬竿。相思寫不得，寫出夢来看。[END]
[Q]春日聞禽戯題寓廨[A]隔墻聽幽哢，入坐春融融。午夢恬不成，始知身在籠。[END]
[Q]棹歌[A]鼓枻歸去来，蓑風鳴策策。明月傾我壺，滄浪天一碧。[END]
[Q]牧童歌十首  其一[A]荷笠小蒼頭，犢裩乘水牛。揚鞭自叱咤，度隴復憑溝。[END]
[Q]牧童歌十首  其二[A]軟坡便佇犢，凉蔭聚羣髫。一竪忽然起，恐牛殘荳苖。[END]
[Q]牧童歌十首  其三[A]隔溪騎度水，浮去似鴟夷。莫話五湖事，且看牛背兒。[END]
[Q]牧童歌十首  其四[A]倦来牛背卧，一覺度前岡。牛飽兒呼餒，歸来煨芋香。[END]
[Q]牧童歌十首  其五[A]前山飛暮雨，牛上展青蓑。回首牛呼犢，哀音兒唱歌。[END]
[Q]牧童歌十首  其六[A]斜陽歸處險，路熟了無疑。結草爲衣著，圏葭作竹吹。[END]
[Q]牧童歌十首  其七[A]野花簮短笠，露濕蔓青青。莫笑兒童小，人間河鼓星。[END]
[Q]牧童歌十首  其八[A]老翁分社酒，匕箸小孩提。黄犢今堪駕，明年學把犂。[END]
[Q]牧童歌十首  其九[A]生来在田野，少小學耕鋤。敢望多名譽，隨人角掛書。[END]
[Q]牧童歌十首  其一○[A]芳郊望無際，逐草任西東。世上千場夢，人間一笛風。[END]
[Q]句  其一[A]璧固君所寄，鏡亦妾所惜。乍可返君璧，妾鏡不可得。[END]
[Q]礱山[A]斜陽客如畫，路轉叢薄間。驚禽忽衝起，似石投前山。[END]
[Q]於朱宣慰家作畫訖作[A]昔有朱買臣，今有朱宣慰。兩個擔柴失，並皆金紫貴。[END]
[Q]題周草窗江村小景扇面[A]飛鷺落鳬渚，山花燦如繡。愛閑人不來，柴門掩春晝。[END]
[Q]凍吟[A]座左插梅花，座右横詩筆。風雪墮寒肩，先生方抱膝。[END]
[Q]春興[A]聞說春醪熟，提壺喚客嘗。乾坤一釀甕，花氣百和香。[END]
[Q]俠客行[A]擊筑復擊筑，欲歌雙泪横。寶刀重如命，命如鴻毛輕。[END]
[Q]樂府四首  其一[A]妾心江岸石，千古無變更。郎心江上水，倐忽風波生。[END]
[Q]樂府四首  其二[A]瑟瑟涼風來，妾身似秋扇。安得復炎熱，相攜不相厭。[END]
[Q]樂府四首  其三[A]製衣寄夫壻，妾有冰雪段。中有連理枝，不忍剪教斷。[END]
[Q]樂府四首  其四[A]殘月小樓西，鵑啼思欲迷。妾夫在天南，何不那邊啼。[END]
[Q]酬答鄱陽黎祥仲  其一[A]長鑱白木柄，茫茫走天涯。寧知屋角松，流膏藏龜蛇。[END]
[Q]酬答鄱陽黎祥仲  其二[A]醫和不可鑄，空林芳菲菲。六丁護香珀，千歲以爲期。[END]
[Q]郊行偶成[A]野水連天闊，孤舟盡日閒。會須風雨過，一濟諒非難。[END]
[Q]山齋偶書[A]春風桃灼灼，秋雨黍離離。眼底千年事，空山獨坐時。[END]
[Q]題陶淵明臨流賦詩圖[A]閒居淡無事，臨流忽有得。平生詩外心，灘上一鷗白。[END]
[Q]屋頭梅開一蕊[A]寂寞茆齋下，孤梅一蕊開。無人知此意，日暮繞蒼苔。[END]
[Q]三友堂[A]歲晚惟松竹，於梅伯仲間。藉溪幷白水，着個老屏山。[END]
[Q]被執口占[A]生爲大宋臣，死爲大宋鬼。一片忠義心，明月照秋水。[END]
[Q]戲詠蠟梅二首  其一[A]金蓓鎖春寒，惱人香未展。雖無桃李顔，風味極不淺。[END]
[Q]戲詠蠟梅二首  其二[A]體薰山麝臍，色染薔薇露。披拂不滿襟，時有暗香度。[END]
[Q]賈天錫惠寶薰乞詩予以兵衛森畫戟燕寢凝清香十字作詩報之  其一[A]險心游萬仞，躁欲生五兵。隠几香一炷，靈臺湛空明。[END]
[Q]賈天錫惠寶薰乞詩予以兵衛森畫戟燕寢凝清香十字作詩報之  其二[A]晝食鳥窺臺，宴坐日過砌。俗氛無因來，煙霏作輿衛。[END]
[Q]賈天錫惠寶薰乞詩予以兵衛森畫戟燕寢凝清香十字作詩報之  其三[A]石蜜化螺甲，榠樝煮水沈。博山孤煙起，對此作森森。[END]
[Q]賈天錫惠寶薰乞詩予以兵衛森畫戟燕寢凝清香十字作詩報之  其四[A]輪囷香事已，郁郁著書畫。誰能入吾室，脫汝世俗械。[END]
[Q]賈天錫惠寶薰乞詩予以兵衛森畫戟燕寢凝清香十字作詩報之  其五[A]賈侯懷六韜，家有十二戟。天資喜文事，如我有香癖。[END]
[Q]賈天錫惠寶薰乞詩予以兵衛森畫戟燕寢凝清香十字作詩報之  其六[A]林花飛片片，香歸銜泥燕。閉閤和春風，還尋蔚宗傳。[END]
[Q]賈天錫惠寶薰乞詩予以兵衛森畫戟燕寢凝清香十字作詩報之  其七[A]公虛采蘋宮，行樂在小寢。香光當發聞，色敗不可稔。[END]
[Q]賈天錫惠寶薰乞詩予以兵衛森畫戟燕寢凝清香十字作詩報之  其八[A]牀帷夜氣馥，衣桁晚煙凝。瓦溝鳴急雪，睡鴨照華燈。[END]
[Q]賈天錫惠寶薰乞詩予以兵衛森畫戟燕寢凝清香十字作詩報之  其九[A]雉尾映鞭聲，金爐拂太清。班近聞香早，歸來學得成。[END]
[Q]賈天錫惠寶薰乞詩予以兵衛森畫戟燕寢凝清香十字作詩報之  其一○[A]衣篝麗紈綺，有待乃芬芳。當念真富貴，自薰知見香。[END]
[Q]頤軒詩六首  其一[A]金石不隨波，松竹知歲寒。冥此芸芸境，迴向自心觀。[END]
[Q]頤軒詩六首  其二[A]知足是靈龜，無厭乃朵頤。虛心萬物表，寒暑自四時。[END]
[Q]頤軒詩六首  其三[A]無外一精明，六合同出自。公能知本源，佛亦不相似。[END]
[Q]頤軒詩六首  其四[A]辱莫辱多欲，樂莫樂無求。人生强學耳，萬古一東流。[END]
[Q]頤軒詩六首  其五[A]樞機要發遲，飲食戒味厚。漁人溺於波，君子溺於口。[END]
[Q]頤軒詩六首  其六[A]涇流不濁渭，種桃無李實。養心去塵緣，光明生虛室。[END]
[Q]謫居黔南十首  其一[A]相望六千里，天地隔江山。十書九不到，何用一開顔。[END]
[Q]謫居黔南十首  其二[A]霜降水反壑，風落木歸山。冉冉歲華晚，昆蟲皆閉關。[END]
[Q]謫居黔南十首  其三[A]冷淡病心情，暄和好時節。故園音信斷，遠郡親賓絕。[END]
[Q]謫居黔南十首  其四[A]山郭燈火稀，峽天星漢少。年光東流水，生計南枝鳥。[END]
[Q]謫居黔南十首  其五[A]冥懷齊遠近，委順隨南北。歸去誠可憐，天涯住亦得。[END]
[Q]謫居黔南十首  其六[A]老色日上面，歡悰日去心。今既不如昔，後當不如今。[END]
[Q]謫居黔南十首  其七[A]嘖嘖雀引雛，梢梢笋成竹。時物感人情，憶我故鄉曲。[END]
[Q]謫居黔南十首  其八[A]苦雨初入梅，瘴雲稍含毒。泥秧水畦稻，灰種畬田粟。[END]
[Q]謫居黔南十首  其九[A]輕紗一幅巾，小簟六尺牀。無客盡日靜，有風終夜凉。[END]
[Q]謫居黔南十首  其一○[A]病人多夢醫，囚人多夢赦。如何春來夢，合眼在鄉社。[END]
[Q]戲詠煖足瓶二首  其一[A]小姬煖足卧，或能起心兵。千金買脚婆，夜夜睡天明。[END]
[Q]戲詠煖足瓶二首  其二[A]脚婆原不食，纏裹一衲足。天明更傾瀉，頮面有餘燠。[END]
[Q]宿黄州觀音院鐘樓上[A]鐘鳴山川曉，露下星斗濕。老夫梳白頭，潘何塤篪集。[END]
[Q]和凉軒二首  其一[A]打荷看急雨，吞月任行雲。夜半蚊雷起，西風爲解紛。[END]
[Q]和凉軒二首  其二[A]茗椀夢中覺，荷花鏡裏香。凉生只當處，暑退亦無方。[END]
[Q]勝業寺悅亭[A]苦雨已解嚴，諸峰來獻狀。不見白頭禪，空倚紫藤杖。[END]
[Q]離福嚴[A]山下三日晴，山上三日雨。不見祝融峰，還泝瀟湘去。[END]
[Q]題花光畫[A]湖北山無地，湖南水徹天。雲沙真富貴，翰墨小神仙。[END]
[Q]陪師厚遊百花洲槃礴范文正祠下道羊曇哭謝安石事因讀生存華屋處零落歸山丘爲十詩  其一[A]憶在昭陵日，傾心用老成。功歸仁祖廟，正得一書生。[END]
[Q]陪師厚遊百花洲槃礴范文正祠下道羊曇哭謝安石事因讀生存華屋處零落歸山丘爲十詩  其二[A]羊生但著鞭，勿哭西州門。故有不亡者，南山相與存。[END]
[Q]陪師厚遊百花洲槃礴范文正祠下道羊曇哭謝安石事因讀生存華屋處零落歸山丘爲十詩  其三[A]慶州自不惡，藉甚載聲華。忠義可無憾，公今有世家。[END]
[Q]陪師厚遊百花洲槃礴范文正祠下道羊曇哭謝安石事因讀生存華屋處零落歸山丘爲十詩  其四[A]公歸未百年，鸛巢荒古屋。我吟殄瘁詩，悲風韵喬木。[END]
[Q]陪師厚遊百花洲槃礴范文正祠下道羊曇哭謝安石事因讀生存華屋處零落歸山丘爲十詩  其五[A]傷心祠下亭，在時公燕處。臨水不相猜，江鷗會人語。[END]
[Q]陪師厚遊百花洲槃礴范文正祠下道羊曇哭謝安石事因讀生存華屋處零落歸山丘爲十詩  其六[A]公有一杯酒，與人同醉醒。遺民能記憶，欲語涕飄零。[END]
[Q]陪師厚遊百花洲槃礴范文正祠下道羊曇哭謝安石事因讀生存華屋處零落歸山丘爲十詩  其七[A]委徑問謠俗，高丘省佃作。昔遊非苟然，今花幾開落。[END]
[Q]陪師厚遊百花洲槃礴范文正祠下道羊曇哭謝安石事因讀生存華屋處零落歸山丘爲十詩  其八[A]在昔實方枘，成功見圓機。九原尚友心，白首要同歸。[END]
[Q]陪師厚遊百花洲槃礴范文正祠下道羊曇哭謝安石事因讀生存華屋處零落歸山丘爲十詩  其九[A]人去洲渚在，春回花草斑。清談值淵對，發興如江山。[END]
[Q]陪師厚遊百花洲槃礴范文正祠下道羊曇哭謝安石事因讀生存華屋處零落歸山丘爲十詩  其一○[A]落日銜城壁，祠東更一遊。悲來惜酒少，安得董糟丘。[END]
[Q]竹下把酒[A]竹下傾春酒，愁陰爲我開。不知臨水語，更得幾回來。[END]
[Q]過杞贈馬夢得[A]萬古仇池穴，歸心負雪堂。殷勤竹裏夢，猶自數山王。[END]
[Q]寄虎兒[A]獨倚桄榔樹，閑挑蓽撥根。謀生看拙否，送老此蠻村。[END]
[Q]儋耳山[A]突兀隘空虛，他山總不如。君看道傍石，盡是補天餘。[END]
[Q]曹溪夜觀傳燈錄燈花落一僧字上口占[A]山堂夜岑寂，燈下看傳燈。不覺燈花落，茶毗一箇僧。[END]
[Q]春帖子詞 皇帝閣六首 其一[A]靄靄龍旂色，琅琅木鐸音。數行寬大詔，四海發生心。[END]
[Q]春帖子詞 皇帝閣六首 其二[A]暘谷賓初日，清臺告協風。願如風有信，長與日俱中。[END]
[Q]春帖子詞 皇帝閣六首 其三[A]草木漸知春，萌芽處處新。從今八千歲，合抱是靈椿。[END]
[Q]春帖子詞 太皇太后閣六首 其一[A]琱刻春何力，欣榮物自知。發生雖有象，覆載本無私。[END]
[Q]春帖子詞 太皇太后閣六首 其二[A]小殿黄金榜，珠簾白玉鈎。一聲雙日蹕，春色滿皇州。[END]
[Q]春帖子詞 太皇太后閣六首 其三[A]仗下春朝散，宮中晝漏稀。兩廂休侍御，應下讀書幃。[END]
[Q]春帖子詞 皇太后閣六首 其一[A]寶冊瓊瑶重，新庭松桂香。雪消春未動，碧瓦麗朝陽。[END]
[Q]春帖子詞 皇太后閣六首 其二[A]瑞日明天仗，仙雲擁壽山。倚欄春晝永，金母在人間。[END]
[Q]春帖子詞 皇太后閣六首 其三[A]朝罷金鋪掩，人閑寶瑟塵。欲知慈儉德，書史樂青春。[END]
[Q]春帖子詞 皇太妃閣五首 其一[A]葦桃猶在戶，椒柏已稱觴。歲美風先應，朝回日漸長。[END]
[Q]春帖子詞 皇太妃閣五首 其二[A]甲觀開千柱，飛樓擢九層。雪殘烏鵲喜，翔舞下觚稜。[END]
[Q]春帖子詞 夫人閣四首 其一[A]綵勝鏤新語，酥盤滴小詩。昇平多樂事，應許外庭知。[END]
[Q]春帖子詞 夫人閣四首 其二[A]細雨曉風柔，春聲入御溝。已漂新荇沒，猶带斷冰流。[END]
[Q]端午帖子詞 皇帝閣六首 其一[A]盛德初融後，潛陰未姤時。侍臣占易象，明兩作重離。[END]
[Q]端午帖子詞 皇帝閣六首 其二[A]采秀擷羣芳，爭儲百藥良。太醫初薦艾，庶草驗蕃昌。[END]
[Q]端午帖子詞 皇帝閣六首 其三[A]微凉生殿閣，習習滿皇都。試問吾民慍，南風爲解無。[END]
[Q]端午帖子詞 太皇太后閣六首 其一[A]漸臺通翠浪，暑殿轉清風。簾卷東朝散，金烏未遽中。[END]
[Q]端午帖子詞 太皇太后閣六首 其二[A]日永蠶收簇，風高麥上場。朝來藉田令，菰黍獻時芳。[END]
[Q]端午帖子詞 太皇太后閣六首 其三[A]舞羽諸羌伏，銷兵萬彙蘇。只應黄紙誥，便是赤靈符。[END]
[Q]端午帖子詞 皇太后閣六首 其一[A]露簟琴書冷，琱盤𩜾餌新。深宮猶畏日，應念暑耘人。[END]
[Q]端午帖子詞 皇太后閣六首 其二[A]萬歲菖蒲酒，千金琥珀杯。年年行樂處，新月挂池臺。[END]
[Q]端午帖子詞 皇太后閣六首 其三[A]翠筒初裹楝，薌黍復纏菰。水殿開冰鑑，瓊漿凍玉壺。[END]
[Q]端午帖子詞 皇太妃閣五首 其一[A]午景簾櫳靜，薰風草木酣。誰知恭儉德，綵縷出親蠶。[END]
[Q]端午帖子詞 皇太妃閣五首 其二[A]雨細方梅夏，風高已麥秋。應憐百花盡，綠葉暗紅榴。[END]
[Q]端午帖子詞 夫人閣四首 其一[A]肅肅槐庭午，沉沉玉漏稀。皇恩樂佳節，鬬草得珠璣。[END]
[Q]端午帖子詞 夫人閣四首 其二[A]節物荆吳舊，嬉游禁掖閑。仙風隨畫箑，拜賜落人間。[END]
[Q]泗州過倉中劉景文老兄戲贈一絕[A]既聚伏波米，還數魏舒籌。應笑蘇夫子，僥倖得湖州。[END]
[Q]常山贈劉鎡[A]劉侯年少日，駿馬拊便面。援弓雁自落，不待白羽貫。[END]
[Q]三萼牡丹[A]風雨何年別，留真向此邦。至今遺恨在，巧過不成雙。[END]
[Q]贈包安靜先生茶二首  其一[A]皓色生甌面，堪稱雪見羞。東坡調詩腹，今夜睡應休。[END]
[Q]贈包安靜先生茶二首  其二[A]建茶三十片，不審味如何。奉贈包居士，僧房戰睡魔。[END]
[Q]戲贈田辨之琴姬[A]流水隨弦滑，清風入指寒。坐中有狂客，莫近繡簾彈。[END]
[Q]北山廣智大師回自都下過期而歸時率開祖無悔同訪之因留淥浄堂竹鶴二絕  其一[A]淥浄堂前竹，秋期赴白雲。不知緣底事，一日可無君。[END]
[Q]北山廣智大師回自都下過期而歸時率開祖無悔同訪之因留淥浄堂竹鶴二絕  其二[A]淥浄堂前鶴，孤棲守竹軒。胸中無限事，恨汝不能言。[END]
[Q]訪散老不遇[A]君來不遇我，我到不逢君。古殿依修柏，寒花對暮雲。[END]
[Q]出局偶書[A]急景歸來早，窮陰晚不開。傾杯不能飲，留待卯君來。[END]
[Q]和芝上人竹軒[A]洞外復空中，千千萬萬同。勞師唱竹頌，知是阿誰風。[END]
[Q]戲贈秀老[A]拆却相公庵，泥却駙馬竹。天下人總知，流入傳燈錄。[END]
[Q]半月泉[A]請得一日假，來遊半月泉。何人施大手，擘破水中天。[END]
[Q]慈雲四景 甘露泉[A]階下有龍潭，一泓寒且碧。不須撫兩掌，流出仙人液。[END]
[Q]慈雲四景 白雲居[A]禪居何所有，戶牖白雲分。直待譚玄後，相隨花雨紛。[END]
[Q]慈雲四景 娑羅樹[A]誰從五竺國，分得一枝來。秀出重樓外，專除世上埃。[END]
[Q]慈雲四景 鸚鵡院[A]古院楓篁裏，寥寥隔市喧。仙禽發異響，驚起老僧禪。[END]
[Q]題陳公園[A]岡陵來勢遠，幽處更依山。一片湖景內，千家市井間。[END]
[Q]雷巌[A]空巌發靈籟，彷彿如風雷。只疑函寶劍，天遣六丁開。[END]
[Q]贈李邦直探梅[A]尋花不惜命，愛雪常忍凍。三爲郡太守，清似於陵仲。[END]
[Q]句  其三七[A]安石作假山，其中多詭怪。雖然知是假，爭奈主人愛。[END]
[Q]偈頌一百零二首  其六[A]黄面瞿曇，雖則分疏應口。車不橫推，文殊仗劍逼佛。[END]
[Q]偈頌一百零二首  其一一[A]今朝四月八，邪師壞正法。累及釋迦文，死水裏淹殺。[END]
[Q]偈頌一百零二首  其一二[A]鶴立松梢月，魚行水底天。風光都買盡，不費一文錢。[END]
[Q]偈頌一百零二首  其一七[A]掬水月在手，弄花香滿衣。若作佛法會，永勸墮泥犁。[END]
[Q]偈頌一百零二首  其六○[A]雲外千峰秀，目前雙澗清。若作如是會，永劫受沉淪。[END]
[Q]偈頌一百零二首  其六三[A]容路如天遠，情忘道義深。虛空無向背，何處覓家音。[END]
[Q]偈頌一百零二首  其七四[A]一雨洗郊原，千山鎖寒色。底事不須論，元胡口門窄。[END]
[Q]偈頌一百零二首  其九一[A]天書下十詔，雲恩飛九重。萬邦歸正化，千載一遭逢。[END]
[Q]偈頌一百零二首  其一○四[A]學道如學射，久久自中的。一句透天關，萬機俱喪跡。[END]
[Q]頌古四十五首  其七[A]時臨孤島畔，拭目望蓬萊。空山無人處，水流花自開。[END]
[Q]頌古四十五首  其一五[A]去若丘山重，來如一羽輕。去來無別路，傾蓋白頭新。[END]
[Q]頌古四十五首  其一九[A]不是風幡動，亦非仁者心。自從胡亂後，淈𣸩到而今。[END]
[Q]頌古四十五首  其三八[A]門外雨滴聲，家和萬事成。歸來無一物，令人憶鏡清。[END]
[Q]頌古四十五首  其三九[A]因我得禮汝，乾坤粟粒許。若要除三害，無過問周處。[END]
[Q]觀音大士贊[A]大哉觀世音，功德不思議。來說是非人，是非人便是。[END]
[Q]鴻福普同塔[A]海底紅塵起，山頭白浪飛。若能如是會，永劫墮泥犁。[END]
[Q]寄楊高士[A]富有十年別，貧無一覺眠。好來同夜話，相共酌清泉。[END]
[Q]東林院[A]此地非廬岳，東林邂逅過。我羞陶靖節，僧異遠頭陀。[END]
[Q]洞石巖[A]山斷開元蝎，龕留大業僧。七年馳便路，三躡石梯層。[END]
[Q]句  其一[A]家貧只舊醅，不辦樽中醁。但煮官焙香，炊飯鱠魚腹。[END]
[Q]題瑞巖惺惺石[A]寧復露稜角，明心不受欺。千年誰可轉，空照是宗師。[END]
[Q]滴滴泉[A]滴瀝來無盡，秋聲雜水聲。縱觀深省後，一酌更心清。[END]
[Q]福寧州藍溪寺前蒙井[A]靜涵空碧色，瀉自翠微巔。品題當第一，不讓慧山泉。[END]
[Q]題智寶院[A]六代煙塵息，千年象教尊。衣冠悲故里，聚落見荒村。[END]
[Q]不見胡仲隸題蘇溪僧壁[A]念別三年久，相望一舍間。無人寄消息，風雨暗前山。[END]
[Q]題小赤壁  其一[A]此地不燒屯，何由壁自赤。意因丹爐烟，焰此千尋石。[END]
[Q]頌古十七首  其一三[A]京師出大黄，不許謾商量。貴買還賤賣，纔喫便承當。[END]
[Q]梅花[A]擬嚼枝頭蠟，驚香却肖蘭。前村深雪裏，莫作嶺梅看。[END]
[Q]偈二十七首  其二○[A]日日波波走，夜夜不曾停。走到歲窮夜，依舊定盤星。[END]
[Q]偈三首  其三[A]若欲正提綱，直須大地荒。欲來衝雪刃，未免露鋒鋩。[END]
[Q]竹篦[A]不觸又不背，徒勞生擬議。開口更商量，白雲千萬里。[END]
[Q]頌古九首  其七[A]本是山中人，愛說山中話。五月賣松風，人間恐無價。[END]
[Q]偈頌十一首  其二[A]撲落非他物，縱橫不是塵。山河并大地，全露法王身。[END]
[Q]頌古九首  其八[A]俱胝一指禪，古今成話欛。打破鬼門關，露柱尋無罅。[END]
[Q]偈頌三十二首  其一一[A]雲門一曲子，臘月二十五。唱高和得齊，大棒揸出去。[END]
[Q]偈頌三十二首  其二三[A]無邊剎境，自他不隔毫端。十世古今，始終不離當念。[END]
[Q]偈[A]一九與二九，相逢不出手。世間出世間，無剩亦無少。[END]
[Q]頌古十七首  其三[A]相見錦江頭，相携上酒樓。月闌歌笑罷，回首上扁舟。[END]
[Q]頌古十七首  其五[A]一按牛喫草，一與賊過梯。早知燈是火，飯熱也多時。[END]
[Q]頌古三十一首  其一七[A]狗子無佛性，慈悲似海深。尋言逐句者，埋沒丈夫心。[END]
[Q]頌古三十一首  其二八[A]北斗藏身句，商量幾萬般。貪觀天上月，誰覺骨毛寒。[END]
[Q]頌古四首  其三[A]放下屠刀處，棒打不回頭。雲自帝鄉去，水歸江漢流。[END]
[Q]詩一首[A]逢師許多時，不說些兒箇。及至如今悶，損我援筆末。[END]
[Q]歸途歎[A]孫吳攄將略，申甫翰王家。腐儒要底用，歸種東陵瓜。[END]
[Q]似春閣[A]二閣寧獨暖，萬家方號寒。何當放春去，和氣滿人間。[END]
[Q]題趙進夫勝軒詩[A]山色堆藍重，水光拖練寒。主人看不足，終日憑欄干。[END]
[Q]桂隠紀詠 桂隠[A]未說花開好，團看葉自奇。明朝非願避，愛樹恐相離。[END]
[Q]桂隠紀詠 東寺[A]數舉營巢債，纔成作佛廬。隨堂展單鉢，均是道人居。[END]
[Q]桂隠紀詠 北園[A]地勢本居中，因湖別南北。三十六計中，吾今計爲得。[END]
[Q]桂隠紀詠 山堂[A]誰無數椽屋，蓋成多是俗。如此亂山中，非關松石竹。[END]
[Q]桂隠紀詠 高寒堂[A]下瞰東鄰寺，鐘聲殷兩山。貪吟嘗忍冷，薄夜不知還。[END]
[Q]桂隠紀詠 安閒堂[A]不作風波民，已鑄赫胥印。同好豈無人，望崖行少進。[END]
[Q]桂隠紀詠 翠樾堂[A]寶畫光騰處，喬林更碧巒。權衡主人福，壓盡世間官。[END]
[Q]桂隠紀詠 清夏堂[A]夜月三杯色，晴荷十畝香。若教興世念，不甚覺風凉。[END]
[Q]桂隠紀詠 尚友軒[A]相別音書斷，相逢語話稀。平生膠漆處，正要世情疑。[END]
[Q]桂隠紀詠 煨芋軒[A]煖坐無寒涕，窗油雪讓明。地爐糠火熟，飽聽亂松聲。[END]
[Q]桂隠紀詠 殊勝軒[A]杜老詩中佛，能言竹有香。欲知殊勝處，說著早清凉。[END]
[Q]桂隠紀詠 傳經軒[A]香炷對清晨，微言得問津。所師非傳癖，手澤仰如新。[END]
[Q]桂隠紀詠 讀易軒[A]大易緣何有，難逃此問中。不從橫畫會，爻象總能通。[END]
[Q]桂隠紀詠 詠老軒[A]因看上下經，便無煩惱事。慈儉不爲先，躬行五箇字。[END]
[Q]桂隠紀詠 真如軒[A]翠竹是真如，目前須薦取。恁麽做禪和，被人鞔似鼓。[END]
[Q]桂隠紀詠 易容軒[A]世界無非我，心懷即是天。玉堂并草舍，何地不安然。[END]
[Q]桂隠紀詠 泰定軒[A]觸處天光發，何嘗離定中。問云誰散亂，又道主人公。[END]
[Q]桂隠紀詠 玩芝軒[A]陰洞親尋遍，燈驚蝙蝠飛。堅明敲紫玉，一似采時肥。[END]
[Q]桂隠紀詠 石林軒[A]濯濯何年有，先公手種成。至今揩痒虎，來認讀書聲。[END]
[Q]桂隠紀詠 俯巢軒[A]化國舒長日，林隈分外知。年年庭蔭匝，數遍鵲尋兒。[END]
[Q]桂隠紀詠 書葉軒[A]拋絮輕於柳，棲禽不待凰。題詩非勝紙，留詠托枝凉。[END]
[Q]桂隠紀詠 靜賞亭[A]皂隷百輕肥，金朱彈丸篋。君方踞胡床，風掀緗冊葉。[END]
[Q]桂隠紀詠 擁山亭[A]揜抱復回環，亭居紫翠間。思量天下物，誰更好如山。[END]
[Q]桂隠紀詠 撫鶴亭[A]立縞芳桂陰，置汝固已當。他年莫姓丁，止厠子姪行。[END]
[Q]桂隠紀詠 俯鏡亭[A]喚作大圓鏡，波文從此生。何妨雲影雜，榜樣自天成。[END]
[Q]桂隠紀詠 依綠亭[A]月出煙暝時，水調誰家唱。短櫂欲相尋，先經此亭上。[END]
[Q]桂隠紀詠 雲外亭[A]芒屨方疑濕，天晴逕又乾。由來雲在下，木杪是欄干。[END]
[Q]桂隠紀詠 沙際亭[A]小檝輕撶去，無人伴此翁。午煙青一點，魚虎出深叢。[END]
[Q]桂隠紀詠 鱸鄉亭[A]溪叟挈笭箵，曾來候此亭。未知余不殺，剛要著魚經。[END]
[Q]桂隠紀詠 摘霞亭[A]一片吹來錦，人言是杏花。倚欄堪把玩，勝似日邊霞。[END]
[Q]桂隠紀詠 瓊莩亭[A]莫羨海棠色，聽言著子時。驪珠千萬顆，撒向嫩桑枝。[END]
[Q]桂隠紀詠 粲金亭[A]柘彈黄金子，誰將滿樹裝。珍禽來往慣，風落不驚忙。[END]
[Q]桂隠紀詠 滿霜亭[A]疑駕洞庭帆，纍纍看繞山。花時芳氣潔，伯仲素馨間。[END]
[Q]桂隠紀詠 聽鶑亭[A]不向他園去，能來共竹林。故鄉知我念，特地奏秦音。[END]
[Q]桂隠紀詠 松橋[A]欲向松間去，梅西竹塢穿。莫言吟興在，風雪灞橋邊。[END]
[Q]桂隠紀詠 竹橋[A]新篁故蒙叢，惡草剛薈翳。刪薙似少恩，成渠玉無際。[END]
[Q]桂隠紀詠 柳橋[A]初因橋種柳，却用柳名橋。桂隠從茲入，春風莫浪招。[END]
[Q]桂隠紀詠 平橋[A]橋向平邊度，風從闊處來。泠然旬五日，無去亦無回。[END]
[Q]桂隠紀詠 興遠橋[A]窈窕或崎嶇，不是邯鄲步。因來此凭欄，又送孤鴻去。[END]
[Q]桂隠紀詠 歸喜橋[A]半歲吏塵役，天書教放歸。思量難報稱，安穩飯和衣。[END]
[Q]桂隠紀詠 靜樂廬[A]城市非無地，如何此結廬。一家耽靜樂，兩個水邊居。[END]
[Q]桂隠紀詠 心足寮[A]聞道華胥國，依稀似醉鄉。近來參得透，睡穩不因床。[END]
[Q]桂隠紀詠 茂光臺[A]風日清美時，月露澄爽際。能來此徜徉，掃除聞見翳。[END]
[Q]桂隠紀詠 安樂泉[A]潛通大壑水，一杯千慮散。只因都放下，如熟病得汗。[END]
[Q]桂隠紀詠 鵲泉[A]鵲飲樹底泉，人立石邊路。相親不相疑，所性平等故。[END]
[Q]桂隠紀詠 樵逕[A]路入前山處，蒼苔裹石稜。不逢負薪叟，時見隔林僧。[END]
[Q]桂隠紀詠 霞川[A]方舟卧看化，丹霞二三里。窮眼謝玄暉，休言餘散綺。[END]
[Q]桂隠紀詠 檥蘋舟[A]玉立蜻蜓小，香欺漫港秋。百年清絕意，孤棹抵封侯。[END]
[Q]戲答客問[A]桂隠芙蓉盛，柴門日日開。若無詩與酒，不請看花來。[END]
[Q]題松身[A]不見蟄根時，唯喜蒼陰覆。借汝葉間聲，當我風信句。[END]
[Q]前後植木犀樓上有月臺盡見諸山[A]盛世適親逢，樓臺得地雄。無形兼有象，俱在太和中。[END]
[Q]登春陌[A]花柳燄通津，幽居日日春。門前往來者，同是華封人。[END]
[Q]香玉花[A]髣髴是荼䕷，金沙著白衣。香於佛見笑，大似野薔薇。[END]
[Q]題水墨畫水仙木犀  其一[A]翠袖擎金盞，香風動寶車。几間莫輕覷，故故薄雲遮。[END]
[Q]題水墨畫水仙木犀  其二[A]昔年風露鄉，裙破鬰金黄。別來參祖意，壞色染衣裳。[END]
[Q]題瑞香花扇[A]夢裏誰曾見，香篝紫繡蒙。枝間兩飛蝶，我共漆園翁。[END]
[Q]汎星槎[A]鼻祖尋河源，織女喜停機。我不願上天，湖中亦忘歸。[END]
[Q]題平甫弟梁溪莊園[A]兩字雖差遠，花繁好作名。假饒千萬偈，難狀爾多情。[END]
[Q]茶谷閒步[A]自携折脚鐺，煮芽仍带葉。客至請渠嘗，俗塵消曠劫。[END]
[Q]澗西閒汎[A]曲曲通航小，蘭橈手自移。映叢憐白鷺，特地過灣遲。[END]
[Q]同王夢得夜坐[A]何處起香雲，清談我與君。雨來臨水坐，魚躍隔窗聞。[END]
[Q]晚興[A]江漢舊名侯，飄蕭髮未秋。時榮那似此，天地入詩遊。[END]
[Q]道經寒蘆港[A]蘆深可藏人，下有扁舟泊。正似洞庭風，日暮孤帆落。[END]
[Q]戲成白髮二首  其一[A]怕見人言老，梳頭夜二更。誰知燈燭夜，漏逗愈分明。[END]
[Q]戲成白髮二首  其二[A]朝朝摘白髮，新生亦非黑。縱使白不生，禿翁還諱得。[END]
[Q]秋夜[A]人間睡正濃，月到修髯底。三伏凜如秋，蒙頭思衲被。[END]
[Q]約齋[A]博學非能事，詳言道轉乖。只因省氣力，處處是吾齋。[END]
[Q]贈道士[A]虎向深淵繞，龍歸猛火蟠。崑崙飛日月，奚但鼎中安。[END]
[Q]再過鶑脰湖[A]曉霧濛鴻合，山藏岸絕痕。浩波吞日去，金晃玉乾坤。[END]
[Q]珍林[A]李棗栗銀杏，橙梨柿木瓜。楊梅與金橘，不讓滿園花。[END]
[Q]并閭嶺[A]稍叢暮氣升，還爲露珠滴。暗響出林隈，鏘鏘小金石。[END]
[Q]藥溪[A]野藥隨宜種，芎苗嚼最香。屐痕休厭數，榿樹逐溪長。[END]
[Q]南湖[A]胸中詩本慳，天教專一壑。萬景休坌來，老夫重然諾。[END]
[Q]石汙尊[A]萬事醉如泥，昔賢有名言。閉門五十載，真須石爲罇。[END]
[Q]天聲館[A]鸞鶴紛來下，天風駕月明。語言難道斷，不墮世間聲。[END]
[Q]謁叢霄館  其二[A]飆御繽來下，儲休答意虔。雖無名宦達，林墅保長年。[END]
[Q]琅華洞天[A]琪樹已無塵，山幽地更靈。羽流來往熟，仙飯設青精。[END]
[Q]指三門[A]蹋斷千差路，潑天門戶開。擡頭空蕩蕩，脚下起風雷。[END]
[Q]頌古四首  其三[A]饑時定聞饑，飽時定聞飽。婆子在臺山，趙州勘破了。[END]
[Q]頌古四首  其四[A]一色通身白，天然絕點塵。吒沙當古路，不吼也驚人。[END]
[Q]開塗田道者求語[A]大海波濤湧，道人願力堅。當頭一截斷，萬頃看平田。[END]
[Q]光維那歸鄉[A]光境俱亡了，寒潭徹底清。泝流翻巨浪，五十四州驚。[END]
[Q]村居[A]移家楊柳灣，小築田家塢。一宵春雨晴，滿地菜花吐。[END]
[Q]與李章武贈荅詩 三[A]河漢已傾斜，神魂欲超越。願郎更迴抱，終天從此訣。[END]
[Q]與李章武贈荅詩 四[A]分從幽顯隔，豈謂有佳期。寧辭重重別，所歎去何之。[END]
[Q]與李章武贈荅詩 五[A]昔辭懷後會，今別便終天。新悲與舊恨，千古閉窮泉。[END]
[Q]與李章武贈荅詩 六[A]後期杳無約，前恨已相尋。別路無行信，何因得寄心。[END]
[Q]李助爲章武賦[A]石沈遼海闊，劍別楚天長。會合知無日，離心滿夕陽。[END]
[Q]湖城廳吟[A]黃帝上天時，鼎湖元在茲。七十二玉女，化作黃金芝。[END]
[Q]王軒題西施石詩[A]嶺上千峰秀，江邊細草春。今逢浣紗石，不見浣紗人。[END]
[Q]驛樓誦詩[A]紅樹醉秋色，碧溪彈夜弦。佳期不可再，風雨杳如年。[END]
[Q]幽恨詩[A]卜得上峽日，秋江風浪多。巴陵一夜雨，腸斷木蘭歌。[END]
[Q]與夫同詠詩 一[A]楚水平如鏡，周迴白鳥飛。金陵幾多地，一去不知歸。[END]
[Q]示宋善威[A]月落三株樹，日映九重天。良夜歡宴罷，暫別庚申年。[END]
[Q]渾家門客聯句 一[A]自與渾家鄰，馨香遂滿身。無心好清靜，人用去灰塵。[END]
[Q]柳藏經二絕句 一[A]寒水停園沼，秋池滿敗荷。杜門窮典籍，所得事今多。[END]
[Q]柳藏經二絕句 二[A]誰謂三才貴，余觀萬化同。心虛嫌蠹食，年老怯狂風。[END]
[Q]金缶魅詩[A]色分藍葉青，聲比磬中鳴。七月初七夜，吾當示汝形。[END]
[Q]東陽夜怪詩 九[A]舞鏡爭鸞綵，臨場定鶻拳。正思仙仗日，翹首仰樓前。[END]
[Q]東陽夜怪詩 十[A]養鬬形如木，迎春質似泥。信如風雨在，何憚跡卑棲。[END]
[Q]東陽夜怪詩 十一[A]爲脫田文難，常懷紀渻恩。欲知疎野態，霜曉叫荒村。[END]
[Q]東陽夜怪詩 十四[A]鳥鼠是家川，周王昔獵賢。一從離子卯，應見海桑田。[END]
[Q]黑駒別盧傳素詩[A]既食丈人粟，又飽丈人芻。今日相償了，永離三惡途。[END]
[Q]筆精詩 一[A]昔荷蒙恬惠，尋遭仲叔投。夫君不指使，何處覓銀鈎。[END]
[Q]筆精詩 二[A]學問從君有，詩書自我傳。須知王逸少，名價動千年。[END]
[Q]二斑與甯茵賦詩 一[A]曉讀雲水靜，夜吟山月高。焉能履虎尾，豈用學牛刀。[END]
[Q]二斑與甯茵賦詩 二[A]但得居林嘯，焉能當路蹲。渡河何所適，終是怯劉琨。[END]
[Q]二斑與甯茵賦詩 三[A]無非悲甯戚，終是怯庖丁。若遇龔爲守，蹄涔向北溟。[END]
[Q]維揚少年與孟氏贈荅詩 一[A]可惜春時節，依然獨自遊。無端兩行淚，長祇對花流。[END]
[Q]維揚少年與孟氏贈荅詩 二[A]誰家少年兒，心中暗自欺。不道終不可，可即恐郎知。[END]
[Q]維揚少年與孟氏贈荅詩 三[A]神女得張碩，文君遇長卿。逢時兩相得，聊足慰多情。[END]
[Q]袁少年詩 一[A]風波千里闊，臺榭半天高。此興將何比，身知插羽毛。[END]
[Q]袁少年詩 二[A]峰巒多秀色，松桂足清聲。自有山林趣，全忘城闕情。[END]
[Q]袁少年詩 三[A]羅浮南海外，昔日已聞之。千里來游覽，幽情我自知。[END]
[Q]東柯院妖謔杜令 一[A]雖共蒿蘭伍，南朝有宗祖。莫打綠袍人，空中且歌舞。[END]
[Q]東柯院妖謔杜令 二[A]堪憐木邊土，非兒不似女。瘦馬上高山，登臨何自苦。[END]
[Q]魚腹丹書[A]九登龍門山，三飲太湖水。畢竟不成龍，命負張胡子。[END]
[Q]孫長史女與焦封贈荅詩 一[A]妾失鴛鴦伴，君方萍梗遊。少年懽醉後，只恐苦相留。[END]
[Q]孫長史女與焦封贈荅詩 二[A]心常名宦外，終不恥狂遊。誤入桃源裏，仙家爭肯留。[END]
[Q]孫長史女與焦封贈荅詩 三[A]鵲橋織女會，也是不多時。今日送君處，羞言連理枝。[END]
[Q]孫長史女與焦封贈荅詩 四[A]但保同心結，無勞織錦詩。蘇秦求富貴，自有一回時。[END]
[Q]石甕寺燈魅詩 二[A]金殿不勝秋，月斜石樓冷。誰是相顧人，褰帷弔孤影。[END]
[Q]袁長官女詩 一[A]彼見是忘憂，此看同腐草。青山與白雲，方展我懷抱。[END]
[Q]真符女與申屠澄贈和詩 一[A]一尉慙梅福，三年媿孟光。此情何所喻，川上有鴛鴦。[END]
[Q]真符女與申屠澄贈和詩 二[A]琴瑟情雖重，山林志自深。常憂時節變，辜負百年心。[END]
[Q]青衣春條詩[A]幽室鎖妖豔，無人蘭蕙芳。春風三十載，不盡羅衣香。[END]
[Q]廬山女贈朱朴 一[A]但持冰潔心，不識風霜冷。任是懷禮容，無人顧形影。[END]
[Q]新林驛女吟示歐陽訓[A]月明階悄悄，影隻腰身小。誰是鶱翔人，願爲比翼鳥。[END]
[Q]白衣女子木葉上詩[A]桃花洞口開，香蘂落莓苔。佳景雖堪翫，蕭郎殊未來。[END]
[Q]夢中詩[A]聳轡排金闕，乘軒上漢槎。浮名何足戀，高舉入煙霞。[END]
[Q]夢中詩[A]卜築郊原古，青山無四鄰。扶疎遶屋樹，寂寞獨歸人。[END]
[Q]夢崔嘏妻詩[A]莫以真留妾，從他理管弦。容華難久駐，知得幾多年。[END]
[Q]夢中歌 四[A]切切夕風急，露滋庭草濕。良人去不回，焉知掩閨泣。[END]
[Q]夢中歌 五[A]螢火穿白楊，悲風入荒草。疑是夢中遊，愁迷故園道。[END]
[Q]夢中歌 六[A]花前始相見，花下又相送。何必言夢中，人生盡如夢。[END]
[Q]與歐陽詢互嘲 一[A]聳膊成山字，埋肩不出頭。誰家麟角上，畫此一獼猴。[END]
[Q]與歐陽詢互嘲 二[A]索頭連背暖，漫襠畏肚寒。只因心渾渾，所以面團團。[END]
[Q]又嘲屏牆[A]高下八九尺，東西六七步。突兀當廳坐，幾許遮賢路。[END]
[Q]嘲崔左丞[A]崔子曲如鉤，隨例得封侯。髆上全無項，胸前別有頭。[END]
[Q]嘲高士廉木履[A]刺鼻何曾嚏，蹋面不知嗔。高生兩箇齒，自謂得勝人。[END]
[Q]書化度藏院壁[A]將肉遣狼守，置骨向狗頭。自非阿羅漢，焉能免得偷。[END]
[Q]與講師互謔[A]甘桃不結實，苦李壓低枝。輪王千箇子，巷伯勿孫兒。[END]
[Q]詠興善寺佛殿災[A]道善何曾善，言興且不興。如來燒赤盡，惟有一羣僧。[END]
[Q]詠靜樂縣主[A]馬帶桃花錦，帬銜綠草羅。定知幃帽底，儀容似大哥。[END]
[Q]嘲李叔慎賀蘭僧伽杜善賢[A]叔慎騎烏馬，僧伽把漆弓。喚取長安令，共獵北山熊。[END]
[Q]嘲父[A]陸餘慶，筆頭無力觜頭硬。一朝受辭訟，十日判不竟。[END]
[Q]詠癡[A]榆兒復榆婦，造屋兼造車。十七八九夜，還書復借書。[END]
[Q]歇後[A]面作天地玄，鼻有雁門紫。既無左達承，何勞罔談彼。[END]
[Q]送司功入京[A]崇裕有幸會，得遇明流行。司士向京去，曠野哭聲哀。[END]
[Q]嶺南歸後獻詩[A]龍褒有何罪，天恩放嶺南。敕知無罪過，追來與將軍。[END]
[Q]初到滄州呈州官[A]遙看滄海城，楊柳鬱青青。中央一羣漢，聚坐打杯觥。[END]
[Q]秋日述懷[A]檐前飛七百，雪白後園彊。飽食房裏側，家糞集野蜋。[END]
[Q]喜雨[A]暗去也沒雨，明來也沒雲。日頭赫赤出，地上綠氤氳。[END]
[Q]詠王主敬[A]有意嫌兵部，專心望考功。誰知脚踜蹬，却落省牆東。[END]
[Q]與李全交詩[A]御史非常任，參軍不久居。待君遷轉後，此職還到余。[END]
[Q]嘲趙謙光[A]員外由來美，郎中望亦優。寧知粉署裏，飜作土山頭。[END]
[Q]荅賀遂涉[A]錦帳隨情設，金爐任意熏。唯愁員外置，不應列星文。[END]
[Q]嘲柳州柳子厚[A]柳州柳刺史，種柳柳江邊。柳管依然在，千秋柳拂天。[END]
[Q]嘲黔南觀察南卓[A]終南南太守，南郡在雲南。閑向南亭醉，南風變俗談。[END]
[Q]戲簡朱壇詩[A]昔人有玉盌，擊之千里鳴。今日覩斯文，盌有當時聲。[END]
[Q]嘲妓 一[A]雖得蘇方木，猶貪玳瑁皮。懷胎十箇月，生下崑崙兒。[END]
[Q]擬權龍褒體贈鄠縣李令及寄朝右[A]鄠縣李長官，橫琴膝上弄。不聞有政聲，但見手子動。[END]
[Q]戲妻族語不正[A]呼十却爲石，喚針將作真。忽然雲雨至，總道是天因。[END]
[Q]口號[A]素脊鳴秋杖，烏鞾響暮廳。刃飛三尺雪，白日落文星。[END]
[Q]題中書壁[A]側坡蛆蜫蜦，蟻子競來拖。一朝白雨中，無鈍無嘍羅。[END]
[Q]嘲染家[A]紫綠終朝染，因何不識非。莆田竹木貴，背負十柴歸。[END]
[Q]嘲僧惟恭[A]靈巋作盡業，惟恭繼其跡。地獄千萬重，莫厭排頭人。[END]
[Q]孔廟口號[A]破落三間屋，蕭條一旅人。不知負何事，生死厄於陳。[END]
[Q]題僧院[A]走却坐禪客，移將不動尊。世間顛倒事，八萬四千門。[END]
[Q]詠垂絲蜘蛛嘲雲辨僧[A]喫得肚嬰撐，尋思繞寺行。空中設羅網，只待殺衆生。[END]
[Q]哭亡將詩[A]自是碙砂發，非干駭石傷。牒高身上職，盌大背邊創。[END]
[Q]詠刺蝟[A]行似針氈動，臥若栗毬圓。莫欺如此大，誰敢便行拳。[END]
[Q]謁貴公子不禮書格子屏風[A]道格何曾格，言糊又不糊。渾身總是眼，還解識人無。[END]
[Q]詠月[A]當塗當塗見，蕪湖蕪湖見。八月十五夜，一似沒柄扇。[END]
[Q]諷劉炎索賄詩[A]未到桃源時，長憶出家景。及到桃源了，還似鑑中影。[END]
[Q]與李榮互謔[A]姓李應須禮，言榮又不榮。身長三尺半，頭毛猶未生。[END]
[Q]廣州三樵歌[A]奉敕追三樵，隨侯傍道走。迴頭語李郎，喚取爾朱九。[END]
[Q]三御史詠[A]韋子凝而密，任生直且狂。可憐元福慶，也學坐凝牀。[END]
[Q]臺中裏行詠[A]柱下雖爲史，臺中未是官。何時聞必也，早晚見任端。[END]
[Q]嘲四相[A]確確無餘事，錢財總被收。商人都不管，貨賂幾時休。[END]
[Q]改魏扶詩[A]葉落滿庭陰，朱門試院深。昔年辛苦地，今日負前心。[END]
[Q]吹火詩 一[A]吹火朱脣動，添薪玉腕斜。遙看煙裏面，大似霧中花。[END]
[Q]吹火詩 二[A]吹火青脣動，添薪黑腕斜。遙看煙裏面，恰似鳩盤荼。[END]
[Q]又判爭貓兒狀[A]貓兒不識主，傍家搦老鼠。兩家不須爭，將來與裴諝。[END]
[Q]刺左右膊詩[A]野鴨灘頭宿，朝朝被鶻梢。忽驚飛入水，留命到今朝。[END]
[Q]廉州人歌[A]廉州顏有道，性行同莊老。愛民如赤子，不殺非時草。[END]
[Q]魯城民歌[A]魯地抑種稻，一概被水沫。年年索蟹夫，百姓不可活。[END]
[Q]黃州左公歌[A]我欲逃鄉里，我欲去墳墓。左公今既來，誰忍棄之去。[END]
[Q]又歌[A]吾鄉有鬼巫，惑人人不知。天子正尊信，左公能殺之。[END]
[Q]舒州人歌[A]鄰邑谷不登，我土豐粢盛。禾稼美如雲，實繫我使君。[END]
[Q]勸進疏引讖 一[A]東海十八子，八井喚三軍。手持雙白雀，頭上戴紫雲。[END]
[Q]勸進疏引讖 二[A]丁丑語甲子，深藏八堂裏。何意坐堂裏，中央有天子。[END]
[Q]普滿題潞州佛舍[A]此水連涇水，雙珠血滿川。青牛將赤虎，還號太平年。[END]
[Q]越中狂生題旗亭[A]日日草重生，悠悠傍秦城。諸侯逐兔白，夏滿鏡湖平。[END]
[Q]宋善威詩[A]月落三株樹，日映九重天。良夜歡宴罷，暫別庚申年。[END]
[Q]皮日休造黃巢讖[A]欲知聖人姓，田八二十一。欲知聖人名，果頭三屈律。[END]
[Q]南漢羅浮古劒篆文[A]丁與水同宮，王將耳口同。尹來居口上，山岫獲重重。[END]
[Q]古墓卜地詞[A]爾後一千歲，此地化爲泉。賴逢鄔侍御，移我向高原。[END]
[Q]漣水古冢缾文[A]一雙青烏子，飛來五兩頭。借問船輕重，寄信到揚州。[END]
[Q]沈彬壙篆[A]佳城今已開，雖開不葬埋。漆燈猶未滅，留待沈彬來。[END]
[Q]時人爲屈突語[A]寧食三斗艾，不見屈突蓋。寧服三斗蔥，不逢屈突通。[END]
[Q]時人爲鄒昉語[A]蕭佺駙馬子，鄒昉駱駝兒。非關道德合，只爲錢相知。[END]
[Q]陝州語[A]不須賽神明，不必求巫祝。爾莫犯盧公，立便有禍福。[END]
[Q]省中語[A]後行祠屯，不博中行都門。中行禮部，不博前行駕庫。[END]
[Q]俗諺[A]白日無談人，談人則害生。昏夜無說鬼，說鬼則怪至。[END]
[Q]李白名許雲封謎[A]樹下彼何人，不語真吾好。語若及日中，煙霏謝成寶。[END]
[Q]客題青龍寺門[A]龕龍去東海，時日隱西斜。敬文今不在，碎石入流沙。[END]
[Q]李敬玄謠[A]洮河李阿婆，鄯州王伯母。見賊不敢鬬，總由曹新婦。[END]
[Q]永淳中童謠[A]新禾不入箱，新麥不入場。迨及八九月，狗吠空垣墻。[END]
[Q]武后長壽元年民間謠[A]補闕連車載，拾遺平斗量。欔槌侍御史，盌脫侍中郎。[END]
[Q]續謠[A]評事不讀律，博士不尋章。糊心宣撫使，眯目聖神皇。[END]
[Q]神龍後烏鵲窠謠[A]山南烏鵲窠，山北金駱駝。鐮柯不鑿孔，斧子不施柯。[END]
[Q]吏部謠[A]岑愔獠子後，崔湜令公孫。三人相比校，莫賀咄骨渾。[END]
[Q]鯉魚兒謠[A]可憐聖善寺，身著綠毛衣。牽來河裏飲，蹋殺鯉魚兒。[END]
[Q]兩京童謠[A]不怕上蘭單，惟愁荅辨難。無錢求案典，生死任都官。[END]
[Q]山陰老人僞謠[A]欲識聖人姓，千里草青青。欲識聖人名，日從日上生。[END]
[Q]秦人竹𧳽謠[A]𧳽𧳽引黑牛，天差不自由。但看戊寅歲，揚在蜀江頭。[END]
[Q]沈詢[A]莫打南來雁，從他向北飛。打時雙打取，莫遣兩分離。[END]
[Q]鍾傳客占曆日包橘[A]太歲當頭坐，諸神不敢當。其中有一物，常帶洞庭香。[END]
[Q]方龜精爲錢元懿卜詞[A]太乙接天河，金華寶貝多。郡侯六十六，別處不經過。[END]
[Q]射覆巾子[A]近來好裹束，各自競尖新。秤無三五兩，因何號一斤。[END]
[Q]射覆二雞子[A]此物不難知，一雄兼一雌。誰將打破看，方明混沌時。[END]
[Q]李廷珪藏墨訣[A]贈爾烏玉玦，泉清硏須潔。避暑懸葛囊，臨風度梅月。[END]
[Q]陳家紫藤花下贈周判官[A]藤花無次第，萬朵一時開。不是周從事，何人喚我來。[END]
[Q]雨中看山榴落花[A]山榴逼砌栽，山火一團開。盡日風兼雨，春渠擁作堆。[END]
[Q]雪晴[A]春來冰未泮，冬至雪初晴。爲報方袍客，豐年瑞已成。[END]
[Q]上安祿山[A]象曰雲雷屯，大君理經綸。馬上取天下，雪中朝海神。[END]
[Q]次韻朱晦翁十梅 江梅[A]玉色不受垢，照影清江濱。江雪豈不寒，枝頭渾似春。[END]
[Q]次韻朱晦翁十梅 嶺梅[A]北枝未春風，南枝先暖雪。吹香祇自憐，驛使音塵絕。[END]
[Q]次韻朱晦翁十梅 野梅[A]迥野殊寂寥，孤芳太清絕。暗香疑有無，似亦畏攀折。[END]
[Q]次韻朱晦翁十梅 早梅[A]皎皎姑射仙，縞衣而黄裏。一別如許時，見之先失喜。[END]
[Q]次韻朱晦翁十梅 寒梅[A]花開有底急，迫此歲律殘。捷報春信來，不知冰雪寒。[END]
[Q]次韻朱晦翁十梅 小梅[A]點綴鶴膝枝，無謂花萼小。亦有鼎實存，相期春事了。[END]
[Q]次韻朱晦翁十梅 疏梅[A]詩人自情親，俗子極交淺。所以疏著花，即之風韻遠。[END]
[Q]次韻朱晦翁十梅 枯梅[A]虬根蝕土石，老幹飽霜雪。孫枝吐春妍，靳惜那忍折。[END]
[Q]次韻朱晦翁十梅 落梅[A]幽人自愛花，花落恨岑寂。豈悟化工意，褪花方著實。[END]
[Q]次韻朱晦翁十梅 賦梅[A]豈無和靖詩，亦有廣平賦。多爲花寫真，終難盡佳處。[END]
[Q]淳熙元年端午帖子詞 皇帝閤六首 其一[A]雙秀雲牟實，三眠雪繭豐。無人知帝力，渾在舜弦中。[END]
[Q]淳熙元年端午帖子詞 皇帝閤六首 其二[A]御柳垂波綠，宮槐覆幄涼。香風隨步輦，偏到殿中央。[END]
[Q]淳熙元年端午帖子詞 皇帝閤六首 其三[A]采縷縈朱戶，芳菰剪翠筒。風光天上別，景物世間同。[END]
[Q]淳熙二年春帖子詞 光堯壽聖憲天體道太上皇帝閤六首 其一[A]嶰管今朝應，璿杓昨夜旋。耕桑三萬里，一樣樂堯天。[END]
[Q]淳熙二年春帖子詞 光堯壽聖憲天體道太上皇帝閤六首 其二[A]事已高超古，心猶切爲民。慈顔應有喜，房宿正當晨。[END]
[Q]淳熙二年春帖子詞 光堯壽聖憲天體道太上皇帝閤六首 其三[A]采柏浮仙醁，凝酥點壽盤。君王千萬歲，長奉兩宮歡。[END]
[Q]淳熙二年春帖子詞 壽聖明慈太上皇后閤六首 其一[A]玉管和聲度，金鋪麗景遲。思齊文母聖，春日受春祺。[END]
[Q]淳熙二年春帖子詞 壽聖明慈太上皇后閤六首 其二[A]寶殿春朝退，瑶池夜宴深。明朝是人日，時復問晴陰。[END]
[Q]淳熙二年春帖子詞 壽聖明慈太上皇后閤六首 其三[A]翠輦西湖路，雕盤北苑花。時平無外事，隨意趁年華。[END]
[Q]淳熙六年春帖子詞 皇帝閤六首 其一[A]今歲韶光好，時逢大有年。條風方被物，菖葉又催田。[END]
[Q]淳熙六年春帖子詞 皇帝閤六首 其二[A]今歲韶光好，年中兩見春。餘寒九日在，芳意一朝新。[END]
[Q]淳熙六年春帖子詞 皇帝閤六首 其三[A]今歲韶光好，田閭氣象淳。政平無橫賦，粟賤少窮民。[END]
[Q]淳熙六年春帖子詞 皇后閤五首 其一[A]何處春來早，光風入九門。未翻池荇翠，先著壁椒溫。[END]
[Q]淳熙六年春帖子詞 皇后閤五首 其二[A]何處春來早，坤儀物意熙。煙生金屋重，日上玉階遲。[END]
[Q]淳熙六年端午帖子詞 皇帝閤六首 其一[A]玉斝浮菖細，金盤薦朮香。皇齡千萬壽，高拱舜衣裳。[END]
[Q]淳熙六年端午帖子詞 皇帝閤六首 其二[A]蘭氣浮丹殿，槐陰被紫宸。薰琴多在御，揮拂寄深仁。[END]
[Q]淳熙六年端午帖子詞 皇帝閤六首 其三[A]清曉開魚鑰，紅雲縹緲間。催裁恤刑詔，傳放謝衣班。[END]
[Q]淳熙六年端午帖子詞 皇后閤五首 其一[A]剪玉菰筒翠，盤金綵縷長。宮中多燕喜，天下正明昌。[END]
[Q]淳熙六年端午帖子詞 皇后閤五首 其二[A]瑞麥登時物，香蒲薦壽祺。珠囊新樣小，蹙就葛覃詩。[END]
[Q]淳熙七年春帖子 光堯壽聖憲天體道性仁誠德經武緯文太上皇帝閤六首 其一[A]欲識春囘處，長生大帝家。萬年枝聳翠，千歲果開花。[END]
[Q]淳熙七年春帖子 光堯壽聖憲天體道性仁誠德經武緯文太上皇帝閤六首 其二[A]欲識春囘處，君王獻壽時。矞雲扶寶座，和氣入瑶巵。[END]
[Q]淳熙七年春帖子 光堯壽聖憲天體道性仁誠德經武緯文太上皇帝閤六首 其三[A]欲識春囘處，晴峰俯碧泉。巖巒猶積雪，草木已生煙。[END]
[Q]淳熙七年春帖子 壽聖齊明廣慈太上皇后閤六首 其一[A]天上春光別，東皇管領來。初從旗氣轉，旋逐蹕聲囘。[END]
[Q]淳熙七年春帖子 壽聖齊明廣慈太上皇后閤六首 其二[A]天上春光別，融融物態宜。彤庭花氣暖，黄道日輪遲。[END]
[Q]淳熙七年春帖子 壽聖齊明廣慈太上皇后閤六首 其三[A]天上春光別，時康樂事繁。煙花浮閬苑，露葉簇金盤。[END]
[Q]淳熙七年端午帖子詞 皇帝閤六首 其一[A]赤伏祥暉盛，黄離治象亨。天時四序正，君德萬方明。[END]
[Q]淳熙七年端午帖子詞 皇帝閤六首 其二[A]采縷盤金麗，香蒲鏤玉勻。君王千萬壽，歲歲樂茲辰。[END]
[Q]淳熙七年端午帖子詞 皇帝閤六首 其三[A]日御秋秋永，雲峰疊疊繁。宸心定忘暑，長算入中原。[END]
[Q]淳熙七年端午帖子詞 皇后閤六首 其一[A]玉燕垂符小，珠囊結艾青。更將長命縷，侵曉奉慈庭。[END]
[Q]淳熙七年端午帖子詞 皇后閤六首 其二[A]厚德承三殿，柔風被八紘。欲知勤儉化，當暑澣衣清。[END]
[Q]淳熙八年春帖子詞 太上皇帝閤六首 其一[A]翠管吹寒去，青旗卷仗來。慈皇千萬壽，春日上春盃。[END]
[Q]淳熙八年春帖子詞 太上皇帝閤六首 其二[A]剪玉酥花細，盤金綵勝宜。六宮呈妙巧，春日頌春祺。[END]
[Q]淳熙八年春帖子詞 太上皇帝閤六首 其三[A]鳳苑開丹燕，龍樓下翠華。天工不敢住，春日著春花。[END]
[Q]淳熙八年春帖子詞 太上皇后閤六首 其一[A]春曉慈闈啟，君王奏問安。和聲調嶰管，歡頌獻椒盤。[END]
[Q]淳熙八年春帖子詞 太上皇后閤六首 其二[A]春晝慈闈靜，宮簾日上徐。焚香開竺典，滴露寫仙書。[END]
[Q]淳熙八年春帖子詞 太上皇后閤六首 其三[A]春夕慈闈永，瑶池樂未央。管弦聲合奏，燈月影交光。[END]
[Q]淳熙八年端午帖子詞 太上皇帝閤六首 其一[A]待月長生殿，迎風太液池。慈顔歡樂日，聖德盛明時。[END]
[Q]淳熙八年端午帖子詞 太上皇帝閤六首 其二[A]濯濯風涵柳，英英露瀉荷。微涼無限意，分付舜弦歌。[END]
[Q]淳熙八年端午帖子詞 太上皇帝閤六首 其三[A]蓮葉看龜上，桐花引鳳棲。聖人千萬壽，福祿與天齊。[END]
[Q]淳熙八年端午帖子詞 太上皇后閤六首 其一[A]菰黍團雲白，菖花剪玉長。晚涼新月上，水殿按霓裳。[END]
[Q]淳熙八年端午帖子詞 太上皇后閤六首 其二[A]海上千年實，峰頭十丈花。年年當令節，同獻玉皇家。[END]
[Q]淳熙八年端午帖子詞 太上皇后閤六首 其三[A]翰墨消長日，尊罍占遠風。纖塵吹不到，人在玉壺中。[END]
[Q]蟬[A]風露枯腸裏，宮商兩翼頭。壯號森木晚，清嘯茂林秋。[END]
[Q]書劉定夫詩軸[A]人生不更涉，何由知險艱。觀君一巨軸，奚啻百廬山。[END]
[Q]四穿樓  其一[A]四壁無遮礙，憑闌豁遠胸。何須高百尺，亦可卧元龍。[END]
[Q]贈相士林石[A]豈是無仙骨，平生百念輕。但存方寸地，吾不計前程。[END]
[Q]題關都官西湖孤山四照閣圖[A]三賢堂趣遠，四照閣詩傳。高節無人繼，孤山只儼然。[END]
[Q]跋本朝六名公帖[A]道喪嗟耆舊，人亡獨簡編。家藏六君帖，何必萬人傳。[END]
[Q]送別[A]江邊出相送，君去我當返。徘徊未忍還，孤帆夕陽遠。[END]
[Q]曉行[A]披衣起遐征，微茫認前路。哀鴻天際雲，殘月水邊樹。[END]
[Q]窗上[A]窗上月朦朧，香芸鼻觀通。了無梅竹影，猛省在舟中。[END]
[Q]題啄蜂雀井團雀二圖  其一[A]游蜂從何來，饑雀巧相遇。誰其釋紛拏，放汝採花去。[END]
[Q]題啄蜂雀井團雀二圖  其二[A]日暮投荒榛，吻利腹良餒。爾竟何所爭，固結不可解。[END]
[Q]下瞿塘[A]去去如奔馬，來來無盡船。人心似江水，日夜向吳天。[END]
[Q]水樂洞[A]南山水樂洞，窈窈白雲深。滿耳笙歌者，誰能一洗心。[END]
[Q]筆占示林君奇[A]許負往昔矣，天綱今何之。誰知千載後，復遇林君奇。[END]
[Q]偈頌[A]大暑流金石，寒風結凍雲。梅花香度遠，自有一枝春。[END]
[Q]嶺梅[A]到處皆詩境，隨時有物華。應酬都不暇，一嶺是梅花。[END]
[Q]千葉梅[A]應怯春寒悄，重重疊疊衣。本來飛燕瘦，翻作玉環肥。[END]
[Q]照水梅[A]照影寒溪水，溪中水也香。佳人臨寶鑑，自作壽陽妝。[END]
[Q]瓶梅[A]春在膽瓶閒，朝看復暮看。小屏遮護著，不怕玉肌寒。[END]
[Q]尋梅[A]澹澹一痕月，疎疎數箇花。春風也公道，先到野人家。[END]
[Q]萍[A]泥滓根萌淺，風波性質輕。晚來堆岸曲，猶得護蛙鳴。[END]
[Q]寄衣曲  其一[A]憶郎赴邊城，幾彀秋砧月。若無鴻雁蜚，生離即死別。[END]
[Q]寄衣曲  其二[A]愁腸結欲斷，邊衣猶未成。寒窗剪刀落，疑是劍鐶聲。[END]
[Q]寄衣曲  其三[A]此身倘長在，敢恨歸無日。但願郎防邊，似妾縫衣密。[END]
[Q]山居閑思  其一[A]雲散山月吐，星稀山月高。相羊風露底，望月誦離騷。[END]
[Q]山居閑思  其二[A]菡萏兒女態，舂鋤金石交。晚來微雨過，凉思滿蒲梢。[END]
[Q]山居閑思  其三[A]雨作糟牀注，秋生鱸鱠思。卷簾了清景，沉水裊烟絲。[END]
[Q]商歌三首  其一[A]東風滿天地，貧家獨無春。負薪花下過，燕語似譏人。[END]
[Q]商歌三首  其二[A]白屋釜生魚，青樓行細膾。靜思天地間，寧有私覆載。[END]
[Q]商歌三首  其三[A]門前桑柘枝，中有千錦機。遊人不迴顧，桃李獨成蹊。[END]
[Q]妙高臺[A]一峰何突兀，不與羣峰齊。縱目乾坤窄，回頭日月低。[END]
[Q]藤龕[A]蘿居空未久，誰能繼其蹤。寥寥巖畔月，千古屬和公。[END]
[Q]含珠林[A]風勁蕭蕭響，露滴箇箇圓。坐看西山月，渾疑墮我前。[END]
[Q]黄巢墓[A]圖王爭霸業，自古仗戈矛。英風今何在，都成一古丘。[END]
[Q]錦鏡池[A]一鑑涵虛碧，萬象悉其中。重綠浮輕綠，深紅閒淺紅。[END]
[Q]入山亭[A]荒蕪行盡處，幽亭聊暫止。带雨策孤筇，登高從此始。[END]
[Q]師子巖[A]昂空勢不已，踞地何雄哉。白雲遮不得，依舊山頭來。[END]
[Q]聽泉亭[A]寒泉潄石齒，淅瀝鳴瑶琴。坐來毛骨清，分明太古音。[END]
[Q]桃花坑山[A]地僻人居少，林深路轉迷。桃花流水細，不異武陵溪。[END]
[Q]徐鳬巖[A]蕭然上方境，人稀知地僻。徒聞古仙人，石上有遺迹。[END]
[Q]雪竇雜詠[A]特立羣峰表，危然勢不傾。禪心清似洗，坐看月華明。[END]
[Q]乳峰庵[A]崖竇乳堪啜，凝眸翠作屏。老禪初定起，山鳥自呼名。[END]
[Q]偈頌一百零九首  其三[A]一釋迦，二元和，三佛陀。阿呵呵，團欒且唱太平歌。[END]
[Q]偈頌一百零九首  其一三[A]幽壑鼓寒濤，霜林木葉飄。普通年遠事，歷歷在今朝。[END]
[Q]偈頌一百零九首  其二二[A]拶透大圓覺，平地沉山岳。翻笑刻舟人，無繩徒自縛。[END]
[Q]偈頌一百零九首  其六七[A]春雪滿空來，觸處似花開。不知園裡樹，那箇是真梅。[END]
[Q]達磨贊  其一[A]萬里見梁王，無風波浪起。不得一莖蘆，幾乎沉殺你。[END]
[Q]立春[A]顓帝位方禪，勾芒印已交。芭蕉有封事，黄鳥莫譊譊。[END]
[Q]早行[A]店遠鷄聲近，月斜人影長。再三謝風露，拜賜一天凉。[END]
[Q]風窗[A]窗隙針來大，霜風聖得知。耳邊如箭急，直把菊花吹。[END]
[Q]遠景[A]岸樹冥茫外，人家點畫中。斷煙分紫翠，殘照抹青紅。[END]
[Q]梅花[A]影上酥花峭，枝頭蠟糝清。姮娥約滕六，夜半過江城。[END]
[Q]江頭[A]江上初收雨，雲頭尚戀山。歸帆巡古岸，晴草守滄灣。[END]
[Q]許旌陽故宅[A]詩多唐代刻，柏尚晉時青。想得真君劍，猶餘蛟血腥。[END]
[Q]示周道士[A]人行秋色裏，詩入畫圖中。笑指白雲頂，猿啼第一峰。[END]
[Q]得友人書[A]千里如天遠，三年不此來。書從雲外至，手把月中開。[END]
[Q]五夜[A]五夜風吹露，林間鳥喚熟。鍾聲和月落，驚起四山雲。[END]
[Q]步自玉乳峰歸  其一[A]薄暮一凝佇，歸鴻千有餘。倚松吟半餉，月影瀉庭除。[END]
[Q]步自玉乳峰歸  其二[A]月映山頭禿，雲迷路口叉。仰天方索句，一鶴立松丫。[END]
[Q]課園夫  其一[A]已屬畦丁了，都將菜甲耘。數時稽食籍，醢芥又羹芹。[END]
[Q]課園夫  其二[A]問我何厨傳，珍鮮滿故園。笋方青剝指，茄欲紫垂拳。[END]
[Q]蠟梅[A]破蒼如凝蠟，粘枝似滴酥。恍疑菩薩面，初以粉金塗。[END]
[Q]寶慈寺[A]殿古涵煙冷，樓空得月多。鍾聲巡遠岫，塔影卧清波。[END]
[Q]木犀[A]雨送炎官印，風宣白帝麻。欲知秋面目，細看木犀花。[END]
[Q]江樓夜話[A]江霧秋樓白，燈花夜雨青。九天無一夢，此道付晨星。[END]
[Q]獨步[A]月澹黄茅路，煙明紅葉村。有懷如阮籍，更贈一聲猿。[END]
[Q]晚眺[A]嶺口雲拖白，江頭葉借緋。西風來問罪，老火不須威。[END]
[Q]晚酌翛然閣[A]殘暑猶拖尾，新凉恰打頭。酒方屯魯郡，舞已徹伊州。[END]
[Q]閑縱偶成[A]已具看雲眼，而生伴月心。西風相體認，紅盡綠楓林。[END]
[Q]落梅[A]終日聽鶑語，商量一樹梅。看承花未了，排辦雨將來。[END]
[Q]春晴[A]宿靄縈餘凍，鬆陰挾嫩晴。朝來花萬福，鶑奏起居聲。[END]
[Q]牧童[A]楊柳陰初合，村童睡正迷。一牛貪草嫩，喫過斷橋西。[END]
[Q]送別[A]十日九風雨，一春三別離。予嗟吟骨瘦，子亦坐詩癡。[END]
[Q]夜醉[A]鼕鼕璫璫璫，爛醉如泥了。睡至谷谷呱，東窗梅影曉。[END]
[Q]南湖[A]已拾詩盈篋，猶如酒滿船。湖光清似鏡，俯仰兩青天。[END]
[Q]送郭進之[A]避暑白雲鄉，茶甘齒頰香。海城悲暮角，煙樹淡斜陽。[END]
[Q]睡起雨作[A]一枕夢雲過，半空詩雨來。新蟬吟不了，盡晚自銜杯。[END]
[Q]風雨[A]隔岸蘆招手，沿溪柳拜人。兩庾黄竹路，水囓白沙津。[END]
[Q]惜春[A]薄倖東風者，無心半點春。桃花吹滿地，片片似魚鱗。[END]
[Q]泊舟聽雨[A]人已就船眠，犬知何處吠。雨來閙秋江，全似茶鐺沸。[END]
[Q]醉吟  其一[A]松風吹我飛，手搦空中月。笑指蓬萊山，可補銀河缺。[END]
[Q]醉吟  其二[A]醉掬山先走，行呼月後隨。欲眠梧影下，又恐白雲知。[END]
[Q]感詠十解寄呈楊安撫  其一[A]大隠在朝市，仙人好樓居。方平今白髮，未許見麻姑。[END]
[Q]感詠十解寄呈楊安撫  其二[A]身如雲樣輕，心似月兮皎。何物堪贈君，一顆安期棗。[END]
[Q]感詠十解寄呈楊安撫  其三[A]風吹五花輦，露綴九光輿。夜半紅塵起，琴高失鯉魚。[END]
[Q]感詠十解寄呈楊安撫  其四[A]上界足官府，大仙多拘束。遂令東方朔，只戀殿前肉。[END]
[Q]感詠十解寄呈楊安撫  其五[A]玉女鳴珂珮，投壺不憶題。劉安無復傲，殿殿叩星扉。[END]
[Q]感詠十解寄呈楊安撫  其六[A]酒專風月權，詩欠江山債。恐是試長房，塵勞君少耐。[END]
[Q]感詠十解寄呈楊安撫  其七[A]伊昔爲句漏，其心在丹砂。丹成遽仙去，不且判鶑花。[END]
[Q]感詠十解寄呈楊安撫  其八[A]雞翹豹尾中，鳳閣鸞臺客。何似許旌陽，西山煮白石。[END]
[Q]感詠十解寄呈楊安撫  其九[A]躍馬西湖道，載酒湖水濱。一蝶忽花下，招之論大椿。[END]
[Q]感詠十解寄呈楊安撫  其一○[A]青山猶古人，碧草亦大雅。幽鳥話昇平，陳摶何爲者。[END]
[Q]櫂歌九章寄彭鶴林  其一[A]榔聲擊空碧，帆影浮滄浪。倚櫂蓼花洲，一犬吠斜陽。[END]
[Q]櫂歌九章寄彭鶴林  其二[A]鷗飛梅山前，翠中一點雪。何處鍾聲來，雲梢推上月。[END]
[Q]櫂歌九章寄彭鶴林  其三[A]碧潭藏老龍，夜半水底吟。激飛寒空露，淒動幽人心。[END]
[Q]櫂歌九章寄彭鶴林  其四[A]岸上酒旗舞，寒蕪生秋風。誰家六七童，手持金芙蓉。[END]
[Q]櫂歌九章寄彭鶴林  其五[A]波心採蓮女，流花近吾船。移船入蘆荻，吹笛下晴川。[END]
[Q]櫂歌九章寄彭鶴林  其六[A]朝吸西風餐，夜弄明月舞。萬頃碧琉璃，下有玉清府。[END]
[Q]櫂歌九章寄彭鶴林  其七[A]黄昏杳無人，孤江但翠竹。惟有白鷺鷥，伴我舟中宿。[END]
[Q]櫂歌九章寄彭鶴林  其八[A]夜闌笙鶴鳴，銀汀斗欲瀉。可憐舟中子，散髮蒼山下。[END]
[Q]櫂歌九章寄彭鶴林  其九[A]青山銜落日，白楊吐悲風。欲覓玄真子，滄洲雲濛濛。[END]
[Q]芙蓉[A]臨水翫芙蓉，一花還兩影。上倚夕陽斜，下浸秋波冷。[END]
[Q]月夜書事[A]月光流如酥，天影湛於水。饑鶴啄梅花，風吹酒波起。[END]
[Q]晚吟  其一[A]山似詩肩聳，江如酒量寬。雲描秋色老，松寫暮聲寒。[END]
[Q]晚吟  其二[A]山色重拈出，秋雲似削平。可憐松下路，月黑不堪行。[END]
[Q]曉晴  其一[A]昨夜天成雨，今朝水滿池。睡酣渾不覺，想見竹聲奇。[END]
[Q]曉晴  其二[A]月落松方暗，花蜚鳥正啼。青山春窈窕，碧草曉凄迷。[END]
[Q]泊舟順濟廟前[A]梧葉落滿地，西風洗九天。鶴聲明月夜，曾此繫吾船。[END]
[Q]山居[A]月落雞吹角，夜長鵝報更。山中無曆日，日出即天明。[END]
[Q]山前散策[A]月影黄昏後，詩天眼界寬。野香尋得見，石背一枝蘭。[END]
[Q]有懷聶尉  其一[A]身豈能爲患，心何可得安。想應知鶴怨，未得伴鷗閑。[END]
[Q]有懷聶尉  其二[A]北闕投封事，南山返故廬。李衡千樹橘，張琰一園蔬。[END]
[Q]有懷聶尉  其三[A]月濕松梢露，溪鳴竹裏風。是中有詩味，何日一樽同。[END]
[Q]有懷聶尉  其四[A]不是無知己，相忘獨有君。孤襟開皓月，往事付浮雲。[END]
[Q]有懷聶尉  其五[A]劍浦猶殘堠，螺江始問津。向來風浪惡，回首謝靈均。[END]
[Q]徐道士水墨屏  其一[A]鴈側風前字，煙凝雨後情。不知誰氏子，持釣立江城。[END]
[Q]徐道士水墨屏  其二[A]人遠看來短，山遥淡欲無。水邊漁舍密，天際客帆孤。[END]
[Q]徐道士水墨屏  其三[A]亂山草斜出，危岡竹倒懸。人家春樹裏，山色夕陽邊。[END]
[Q]徐道士水墨屏  其四[A]霜月沉青嶂，汀鷗卧白沙。曉風刪竹葉，秋霧補山丫。[END]
[Q]春宵有感  其一[A]春夜常如歲，何妨秉燭嬉。百花俱中酒，萬竹自吟詩。[END]
[Q]春宵有感  其二[A]安得安期棗，如瓜恐不然。楚江萍似斗，泰華藕如船。[END]
[Q]春宵有感  其三[A]百念今何女，何年遂大刀。瑶池春不老，誰復敢偷桃。[END]
[Q]春宵有感  其四[A]憎却堤邊柳，青絲復爾長。自憐愁裏鬢，不覺暗中霜。[END]
[Q]春宵有感  其五[A]月落知何處，夜長無了時。幽人春自感，鶑燕亦何知。[END]
[Q]春宵有感  其六[A]書來相借問，客至欲如何。自草黄庭去，歸來管割鵝。[END]
[Q]春宵有感  其七[A]命駕承千里，論文且一樽。春高人易老，風雨閉柴門。[END]
[Q]春宵有感  其八[A]多愁君自爾，不樂我何曾。西北山如削，明朝約共登。[END]
[Q]閑吟  其一[A]東園風雨霽，一巷海棠開。曲折穿花去，深行忘却回。[END]
[Q]閑吟  其二[A]回首烏啼夜，傷心月滿樓。真成花命薄，不及柳風流。[END]
[Q]閑吟  其三[A]啼鳥千山暮，輕風一路清。草連江色暝，月對夕陽明。[END]
[Q]聽琴  其一[A]十指生秋水，數聲彈夕陽。不知君此曲，曾斷幾人腸。[END]
[Q]聽琴  其二[A]心造虛無外，絃鳴指甲間。夜來宮調罷，明月滿空山。[END]
[Q]聽琴  其三[A]聲出五音表，彈超十指中。鳥啼花落處，曲罷對春風。[END]
[Q]山菴曉色[A]燭影奪明月，鍾聲撞曉雲。甆盤餘柏子，傾作一爐焚。[END]
[Q]雪窗[A]素壁青燈暗，紅爐夜火深。雪花窗外白，一片歲寒心。[END]
[Q]贈船稍[A]苦海無船渡，衆生到岸難。勸君齊著力，結取萬人歡。[END]
[Q]風臺遣心  其一[A]春色濃於酒，梅花瘦似詩。長青今歲葉，粲白去年枝。[END]
[Q]風臺遣心  其二[A]鴉報千林曉，梅供一枕香。曉來春思倦，餘夢尚悠揚。[END]
[Q]風臺遣心  其三[A]青盡池邊柳，紅開檻外花。數時長病酒，今日且分茶。[END]
[Q]玉艷亭即事  其一[A]正月梅花盡，一溪春雨香。燕方尋故壘，蜂已葺華房。[END]
[Q]玉艷亭即事  其二[A]夙酒縈懷處，芳亭拄頰間。一鶑黄翠柳，雙鷺白青山。[END]
[Q]玉艷亭即事  其三[A]黄鳥新聲變，青山霽色妍。預爲寒食地，晴放海棠天。[END]
[Q]玉艷亭即事  其四[A]犬見行人吠，牛尋熟路回。烟光迷碧嶂，花片點蒼苔。[END]
[Q]玉艷亭即事  其五[A]風雨平安日，山林富貴天。笋芽青露爪，蕨蕻紫伸拳。[END]
[Q]偶作  其一[A]露滴中宵月，松摇古谷風。三身紅萏菡，四智碧芙蓉。[END]
[Q]偶作  其二[A]雪後竹君子，霜前松大夫。梅殘半點白，猿叫一聲孤。[END]
[Q]飲徹[A]美事般般四，良辰盞盞雙。霜風冰硯水，山月影軒窗。[END]
[Q]蝨[A]褲裏無供給，褌頭儘受降。賜之湯沐罷，投置不毛邦。[END]
[Q]山齋夜坐  其一[A]嗅花風入鼻，掬水月浮身。夜靜焚香坐，空山一箇人。[END]
[Q]山齋夜坐  其二[A]驚夢猿三咽，窺帷月一痕。無人空犬吠，依舊掩柴門。[END]
[Q]護國寺秋吟  其一[A]鴈過天成畫，魚驚水作紋。簷牙宵吐雨，殿脊曉馱雲。[END]
[Q]護國寺秋吟  其二[A]酒弄三竿日，詩成一枕風。寒聲落鴻鴈，秋意著梧桐。[END]
[Q]護國寺秋吟  其三[A]樓影秋江白，苔碑卧夕陽。水昏沙暮起，一一鴈南翔。[END]
[Q]護國寺秋吟  其四[A]嫩竹容歸鵲，寒松捧落暉。危紅和露落，空翠撲衣飛。[END]
[Q]護國寺秋吟  其五[A]竹手擎雲重，松肩荷月高。烟收天地闊，醉目數秋毫。[END]
[Q]護國寺秋吟  其六[A]犬吠月如晝，馬鳴人渡橋。更無詩與酒，虛度可憐宵。[END]
[Q]護國寺秋吟  其七[A]香篆孤烟裊，燈龕寸火微。夢和明月冷，心與白雲飛。[END]
[Q]護國寺秋吟  其八[A]星似螢千點，雲如鶴一雙。孤吟寒不寐，落葉打空窗。[END]
[Q]春日散策  其一[A]水長二三尺，梅餘六七花。明朝須不雨，今晚已成霞。[END]
[Q]春日散策  其二[A]柳眼開何媚，蒲芽長得伸。寒花方謁日，新燕已參春。[END]
[Q]寒食[A]日落千山暝，風吹一路香。燕依花色紫，鶑體柳絲黄。[END]
[Q]冬暮[A]風落松梢雪，山收竹外煙。清吟凝醉眼，獨立聳新肩。[END]
[Q]倚馬觀二鶴[A]對舞鳴仍和，雙飛去復回。歸家千載遠，丹竈付蒼苔。[END]
[Q]卜居[A]路似羊腸遶，溪如燕尾分。青山相領略，許我一丘雲。[END]
[Q]感春[A]晴少春光淺，寒多酒力微。一聲山鷓過，數點海棠飛。[END]
[Q]山前行散[A]人在鶑花裏，春歸杖屨中。風迎何處鶴，宿我洞門松。[END]
[Q]水蛭[A]屋宅纔蝸大，身軀與蚓般。楚王吞不得，敕賜鷺鷥餐。[END]
[Q]春日自省  其一[A]燕語今生事，花開夙世紅。不知終日醉，何以謝春風。[END]
[Q]春日自省  其二[A]雪洗桃花面，烟描柳葉眉。與春同是夢，安用賞春爲。[END]
[Q]春晚[A]我怪東風黠，暗知春欲歸。盡將楊柳絮，剪作雪花飛。[END]
[Q]六銖  其一[A]身衣六銖衣，笑折瓊林花。豈知人間世，有人服苧麻。[END]
[Q]六銖  其二[A]人間百春秋，天上一晝夜。六丁驅日輪，長過咸池下。[END]
[Q]六銖  其三[A]紫皇坐瑶臺，敕我草洞章。落筆三百首，飲我白玉漿。[END]
[Q]六銖  其四[A]我著紫綺裘，俯視蓬萊洲。手把八空氣，縱身雲中游。[END]
[Q]六銖  其五[A]我醉輒指麾，莫向太帝說。要煉五彩石，去補西天缺。[END]
[Q]棘隠壁  其一[A]苔空綠錢死，松老清陰瘦。結廬卧白雲，柏子燒春晝。[END]
[Q]棘隠壁  其二[A]幽鳥噪巖谷，寒煙鎖薜蘿。忽遇金蟾蜍，無人自呵呵。[END]
[Q]棘隠壁  其三[A]碧草正春風，雨晴竹落涕。白鳥忽飛來，點破一山翠。[END]
[Q]霞隠[A]仙翁棲紫霞，顔童鬢不華。客來問玄機，笑指菖蒲花。[END]
[Q]露珠[A]秋河一滴露，夜墮即珠然。吹入玉盤裏，走盤如許圓。[END]
[Q]狗子佛性頌[A]雨過西風寒，蒼苔封戰骨。可憐老將軍，飲馬長城窟。[END]
[Q]李伯陽贊  其三[A]蓬萊三萬里，道德五千言。一自青牛去，函關烟雨昏。[END]
[Q]高祖聖師天台紫陽真人贊[A]元豐一皂吏，三番遭配隸。空餘悟真篇，带些鉛汞氣。[END]
[Q]先師翠虛泥丸真人贊[A]惠州是生緣，嘉州是得遇。漳州走落水，潭州沒去處。[END]
[Q]韓湘子贊[A]白雪滿空夜，黄芽一朵春。藍關歸去後，問甚世間人。[END]
[Q]陳七子贊[A]一卷無人識，千鍾對客談。桃花開欲謝，猶自戀寒巖。[END]
[Q]何仙姑贊[A]閬苑無蹤跡，唐朝有姓名。不知紅玉洞，千古夜猿聲。[END]
[Q]曹國舅贊[A]竊得玉京桃，踏斷金華草。白雲滿簑衣，內有金丹寶。[END]
[Q]自贊  其一[A]日月藏瓢裏，溪山掛杖頭。有些難說處，夜夜是中秋。[END]
[Q]自贊  其三[A]神府雷霆吏，瓊山白玉蟾。本來真面目，水墨寫霜縑。[END]
[Q]醉作觀音像仍爲書贊  其一[A]柳絮多頭緒，桃花好面皮。夫是之謂誰，東海比丘尼。[END]
[Q]雷怡真小隠送春[A]天不欲留春，東君暗歸去。碧梧枝上看，瀟瀟風送雨。[END]
[Q]旅邸睡起[A]雲爲山積翠，雨倩草添青。一覺南柯夢，俄然鳥喚醒。[END]
[Q]仙巖無塵軒[A]麈尾清虛語，銅爐起澹煙。嶺頭猿叫罷，月落碧潭圓。[END]
[Q]暮春伯憲留飲席上走筆戲成二首  其一[A]春從花際來，却向天邊去。鶑蝶空徘徊，尋春不知處。[END]
[Q]暮春伯憲留飲席上走筆戲成二首  其二[A]春去無多日，勤來把酒巵。殘花聊點綴，猶勝對空枝。[END]
[Q]次韵和純甫游寶掌遇雨[A]游騎來逢雨，寧全是折磨。山神應洗路，恐惹俗塵多。[END]
[Q]穴泉[A]泠泠西穴間，終日滴甘乳。道傍渴者多，切莫飲豺虎。[END]
[Q]龜峰[A]一峰如龜橫，得自禪翁說。衆山迤邐來，宛然此前列。[END]
[Q]有待[A]來時簾捲晝，坐久竹移陰。有待無消息，南窗睡興深。[END]
[Q]挽公擇兄[A]久歷金門貴，未酬黄屋知。如聞天祿客，抱恨作銘時。[END]
[Q]長橋[A]皎皎冰壺里，天寒六月風。水仙來往處，三島忽相通。[END]
[Q]孤山[A]裊裊雲中路，滄浪四面開。詩人吟不得，喚作小蓬萊。[END]
[Q]柏堂[A]零落雪霜後，猶含千載春。一株化爲石，誰是種時人。[END]
[Q]金沙井[A]細細沙痕落，流金在井泉。山人邀我飲，化骨共爲仙。[END]
[Q]巢居閣[A]昔日巢居客，今爲天上仙。文章流海內，几杖葬山前。[END]
[Q]瑪瑙坡[A]石徑生光怪，傳流瑪瑙坡。天人曾布地，此物至今多。[END]
[Q]巾子峰[A]首出群山內，晴窗幾處看。不因風雨折，開檻滿溪寒。[END]
[Q]南屏山[A]日落遊人散，山寒起樹聲。玲瓏石上穴，處處有雲生。[END]
[Q]飛來峰[A]飛來天竺遠，山秀已含春。不遇名僧識，千年豈有神。[END]
[Q]連巖[A]岌岌青松外，安知鳥翼孤。寒猿三叫罷，便是蜀州圖。[END]
[Q]伏龍濺[A]靜久波濤散，溪深涌亂絲。悠悠山下客，將見水停時。[END]
[Q]葛塢[A]此塢久無色，何年朝太真。曉耕雲下路，猶恐是仙民。[END]
[Q]朱墅[A]白雲今不去，惆悵昔人非。葉落風前響，猶疑踏雪歸。[END]
[Q]青林巖[A]鳥外無行迹，寒林引薜蘿。山中僧已老，不信雪霜多。[END]
[Q]理公巖[A]日月巖前鳥，秋來不復聞。達人今已化，名繫此山雲。[END]
[Q]呼猿洞[A]青松愁絕澗，日夜白猿吟。掌握多相就，安知世上心。[END]
[Q]龍泓洞[A]六月千里旱，偷泉心亦卑。不煩山老祝，神物久無思。[END]
[Q]北高峰[A]杳杳孤峰上，寒陰带遠城。不知山下雨，奎斗自分明。[END]
[Q]白雲峰[A]萬頃田間雨，多從頂上生。野人猶不足，常擬鑿爲平。[END]
[Q]南高峰[A]日氣層層秀，連山萬丈孤。崔嵬天上影，一半入江湖。[END]
[Q]慈雲嶺[A]落日愁飛雨，雲中一綫明。西湖將盡處，忽見大江橫。[END]
[Q]歌樵嶺[A]衣冠仁義少，敢忽嶺邊人。亦恐修榮達，行歌自負薪。[END]
[Q]香林洞[A]百年樵斧外，留得挂寒猿。不奈西溪水，流香出洞門。[END]
[Q]卧龍山[A]歲旱須神物，皆疑石有名。卧龍今不起，長負澤邊情。[END]
[Q]石橋[A]突兀臨飛鳥，溪僧慣往來。雲山多樂處，且入小天臺。[END]
[Q]楊梅塢[A]夏日紅相照，天晴塢自開。襄陽多稚子，摘贈故人來。[END]
[Q]楓木塢[A]太平雲外客，行采老山中。莫嘆秋霜早，君看世上楓。[END]
[Q]保叔塔[A]寂寥千古事，今日有誰登。落日雲間合，空中露幾層。[END]
[Q]辟支塔[A]佛心隨處見，層出更分明。不用催燈火，天高月自生。[END]
[Q]東崗古塔[A]東崗人不識，野寺在樵漁。落葉年年滿，春風爲掃除。[END]
[Q]華嚴塔[A]石下有靈骨，千年生玉芝。山神每藏護，不使世人知。[END]
[Q]翠樾堂[A]野鳥久不去，清風長近人。山間豈有曆，祇見四時春。[END]
[Q]瑪瑙寶勝寺[A]昔日巖棲處，松花落草根。瓦中匪是我，棺槨任乾坤。[END]
[Q]華蓋山[A]七山如北斗，城鎖幾重重。斗口在何處，正當華蓋峰。[END]
[Q]白沙泉[A]不見泉來穴，沙平落細聲。夜高寒月漾，銀漢太分明。[END]
[Q]涌金池[A]涌金春色晚，吹落碧桃花。一片何人得，流經十萬家。[END]
[Q]法安院[A]寂寞庵前草，春深鹿自耕。老僧垂白髪，山下不知名。[END]
[Q]詩一首[A]詩魂躔斗壁，醉力撼蓬萊。剖山無鵲印，傾廄盡龍媒。[END]
[Q]清心堂[A]前後坐亭上，飲水皆自持。其間賢太守，誰復畏人知。[END]
[Q]春草池[A]寂寂綠巖畔，相期無數人。不知康樂後，池草幾回春。[END]
[Q]西山[A]雲引踏青客，尋山西出城。始知圖畫上，今日有人行。[END]
[Q]白雲嶺[A]白雲出山去，摇曳或西東。人住白雲下，安然心已空。[END]
[Q]鹿端山[A]千年白鹿地，今有佛樓臺。昨日到山下，啣花猶出來。[END]
[Q]五馬坊[A]相傳有五馬，曾此立踟躇。人愛使君好，換鵝非俗書。[END]
[Q]衆樂園[A]昨日折花者，又隨蜂蝶來。思量妨底事，紅蕊續還開。[END]
[Q]蓮花莊[A]會昌湖上客，今已化爲塵。一束青芻奠，空思如玉人。[END]
[Q]西堂[A]謝公何所憶，白日看雲眠。忽夢惠連弟，遂得春草篇。[END]
[Q]海月堂[A]杳杳璧沉水，亭亭珠在淵。落潮流不去，還向定中圓。[END]
[Q]翠幄軒[A]海榕樹倒出，皮幹亦輪囷。或問壽幾許，千年爲一春。[END]
[Q]紅雲閣[A]重重風日透，花氣滿池塘。誰把紅雲比，紅雲無此香。[END]
[Q]滄浪閣[A]萍實祗如斗，練江都熨開。水清當自鑑，無爲濯纓來。[END]
[Q]冷翠閣[A]山杪一泉迸，俯窺臨日崖。明珠不待拾，自濺入人來。[END]
[Q]後永嘉百詠 放生池[A]悠然已更樂，知是鼎中餘。有海尚可往，慎毋重見漁。[END]
[Q]後永嘉百詠 南塘[A]出門日已晚，棹短路何長。頼有風相送，荷花十里香。[END]
[Q]客兒亭[A]昔日林間興，風流謝客兒。春山花又發，不見屐來時。[END]
[Q]句  其三[A]我愛臨封好，從來禮義鄉。江山足形勝，風物半冠裳。[END]
[Q]書舂陵門扉[A]有風還自掩，無事晝常關。開闔從方便，乾坤在此閒。[END]
[Q]潁州府學釋奠先聖郡中童子亦來拜謁以詩勉之[A]藹藹青衿子，來修謁廟儀。憐他眉宇秀，中有起家兒。[END]
[Q]宿崇國院[A]世塗足趨競，野性惟閒散。卧聞風雨聲，更覺江湖遠。[END]
[Q]再宿崇國院和前韻二首  其一[A]能詩老工部，好鍛狂中散。相望千載間，未覺風流遠。[END]
[Q]再宿崇國院和前韻二首  其二[A]羣山盡龍蟠，十駕客駑散。嗜酒愧陶潛，過橋煩惠遠。[END]
[Q]題坡竹[A]勁節風霜日，平生忠義心。誰知身死後，寸墨市千金。[END]
[Q]絕句  其一[A]五載客河關，塵沙滿領間。扁舟下清阪，眼底是淮山。[END]
[Q]絕句  其二[A]笑語三關去，扶持萬里歸。情知是同載，爲底更霑衣。[END]
[Q]江樓[A]江水去無邊，江樓思渺然。西風掛帆席，一一是歸船。[END]
[Q]江[A]江邊問舟子，潮落幾時回。野店無燈火，還須明月來。[END]
[Q]句  其一[A]空翠沾我襟，溟濛認堂奧。兼乃張公超，五里方術妙。[END]
[Q]贈然公界方[A]西方石爲簡，東山人可與。不用量三江，聊以壓四虎。[END]
[Q]平昔於王褒贈同處士八絕中喜誦其龍尾禪室一首今連日行荒山中頗增幽居之興以其句爲一詩寄楊中立謝顯道劉壯輿陳叔易同趣歸期也有好事者亦不予鄙 井汲纔通徑[A]山頭百尺井，有徑看如失。唯有參横時，山人起自汲。[END]
[Q]平昔於王褒贈同處士八絕中喜誦其龍尾禪室一首今連日行荒山中頗增幽居之興以其句爲一詩寄楊中立謝顯道劉壯輿陳叔易同趣歸期也有好事者亦不予鄙 蓬蒿自杜門[A]藜牀坐來久，前年曾到門。聞道蓬蒿滿，秋風著舊根。[END]
[Q]平昔於王褒贈同處士八絕中喜誦其龍尾禪室一首今連日行荒山中頗增幽居之興以其句爲一詩寄楊中立謝顯道劉壯輿陳叔易同趣歸期也有好事者亦不予鄙 人還虚室静[A]何許人到來，得葯尋歸徑。吾廬月不落，象外獨常静。[END]
[Q]平昔於王褒贈同處士八絕中喜誦其龍尾禪室一首今連日行荒山中頗增幽居之興以其句爲一詩寄楊中立謝顯道劉壯輿陳叔易同趣歸期也有好事者亦不予鄙 鳥宿暮林喧[A]朱晚鳥歸宿，倦飛憎世樊。綸巾久接狎，訴語不嫌喧。[END]
[Q]以李約交遊晚歲重爲韻作五絕句别韓二十七  其一[A]紅塵歲月晚，白社煙霞交。相思得相見，作底不逍遙。[END]
[Q]以李約交遊晚歲重爲韻作五絕句别韓二十七  其二[A]幾歲不出門，一朝事遠遊。長安初豈遠，孤客難淹留。[END]
[Q]以李約交遊晚歲重爲韻作五絕句别韓二十七  其三[A]菡蓞露不遲，蒹葭霜豈晚。我生寜免愁，别離無近遠。[END]
[Q]以李約交遊晚歲重爲韻作五絕句别韓二十七  其四[A]敝廬無良辰，荒田多荒歲。貧賤重離别，君乎休富貴。[END]
[Q]以李約交遊晚歲重爲韻作五絕句别韓二十七  其五[A]少貴别離輕，老賤别離重。後日君亦老，我髪亦種種。[END]
[Q]題兩馬圖[A]前馬去駸駸，年少意有餘。後馬追馳驟，喘殺肥髯奴。[END]
[Q]謝藴文水仙花[A]飄零塵俗客，再見水仙花。清芬二十載，饒殺蘭杜家。[END]
[Q]呈華藏密印[A]華藏有主人，百界轉纖埃。主人順喚客，低頭不敢來。[END]
[Q]風雪[A]風雪三冬北，江潮二月時。怪今阿那事，不得作春詩。[END]
[Q]贈童子蚍蜉[A]拂拭方山帽，安排一複巾。春秋書滿架，整整莫因循。[END]
[Q]答童[A]何敢愛筋力，無勞戒勵重。但當知諱字，聞說是雅中。[END]
[Q]題畫扇[A]秦秦何處樂，獨自託孤枝。玉粒知無分，清風也自戲。[END]
[Q]題大年閣路逢僧圖[A]關深羈思滿，風斷綠陰單。一遇空門侣，那知行路難。[END]
[Q]初至鄜州見月[A]此是鄜州月，人間應更無。欲垂清夜淚，桂影莫扶疏。[END]
[Q]送春[A]雨裏花開過，愁中燕到遲。一春都寂寞，不作送春詩。[END]
[Q]復入鄜城南門[A]南走京洛道，羸驂到却回。只應如幕燕，自有社相催。[END]
[Q]我屋[A]窈窕吾山好，欄杆我屋宜。胡然名未著，不得謝公詩。[END]
[Q]憶四明上元[A]翡翠隨潮月，琉璃共佛燈。沉香聞遠遠，珠樹間層層。[END]
[Q]憶京師上元[A]艷艷燈欺月，英英人勝燈。紅綿開四照，金鳯起千層。[END]
[Q]鄜州上元[A]酷愛鄜州月，真分紫府燈。月收烟蕩漾，燈比石稜層。[END]
[Q]從高守乞石笋[A]竹萌何處在，石笋眼中青。乞取分幽徑，難忘玉笋廷。[END]
[Q]約玄機來喫社飰以雨不果[A]積雨晦滄溟，歸期燕不靈。何能陪社飰，應爲厭侯鯖。[END]
[Q]然公發人自天台來不以烏藥見寄[A]石橋不得往，烏藥不寄來。空令圖畫裏，指點說天台。[END]
[Q]山中酒熟[A]山醖今朝熟，黄花老不香。沉陰千萬里，何處有重陽。[END]
[Q]雨中[A]雨中新種竹，波上舊來鷗。客子何時樂，幽人未肯愁。[END]
[Q]贈弟送山醖[A]山醖今朝熟，溪氛起正炎。醉予難酩酊，泣汝淚闌干。[END]
[Q]奉紙百番於姑夫主簿并以謝四詩之寵[A]怯見詩千首，慳持紙百番。紙多詩剩到，費殺啞兒言。[END]
[Q]秋懷[A]草木衰殘意，關河離别情。秋風已如此，况復更論兵。[END]
[Q]秋書[A]秋爲棗多暑，天因禾未霜。吁嗟爾勍敵，宜亦畏皇綱。[END]
[Q]偶見新花呈季和[A]寂寥仍抱病，風雨尚征師。幾許野花發，無窮客淚垂。[END]
[Q]别一上人[A]同遊不二境，却有别離情。爲日添香火，中原正用兵。[END]
[Q]贈儀真天寧訥老[A]若說真州水，時人不道甘。天寧老誰識，板齒毛鬖鬖。[END]
[Q]贈筆處士曹忠[A]葦管予何愛，輕圓稱白毫。固知今獨妙，舊數浙西曹。[END]
[Q]海陵社日[A]信美非真美，徒勞本自勞。異鄉今日社，寂寞食無糕。[END]
[Q]謝藴文薺菜餛飩[A]無奈國風怨，薺荼論苦甘。王孫舊肥羜，湯餅亦多慚。[END]
[Q]高二承宣與蘇二左司唱和春雨詩遠蒙見寄依韻和之  其一[A]太乙池中艦，洞庭湖上篷。問誰今得樂，宇宙釣絲中。[END]
[Q]高二承宣與蘇二左司唱和春雨詩遠蒙見寄依韻和之  其二[A]公子與王孫，何須更問耕。春心爲花雨，梅杏尚難平。[END]
[Q]蝶[A]聚作梨梢白，輕爭柳絮狂。夜來花裏宿，通體牡丹香。[END]
[Q]訪淩峰賢上人[A]步入淩峰閣，尋師師未歸。憑欄寂無語，唯見白雲飛。[END]
[Q]初涼[A]西風吹木葉，庭戶乍涼時。夜有愁人嘆，寒先病骨知。[END]
[Q]遂初亭[A]結廬傍林泉，偶與初心期。佳處時自領，未應魚鳥知。[END]
[Q]望雲亭[A]白雲來何時，英英冠山椒。西風莫吹去，使我心搖搖。[END]
[Q]芳美亭[A]高人不惜地，自種無邊春。莫隨流水去，恐污世間塵。[END]
[Q]通惠亭[A]水行天地間，萬派同一指。胡爲穿石來，要洗巢由耳。[END]
[Q]偈二十二首  其一八[A]湛然無變異，虛徹有靈通。妙盡功忘處，咸歸寂照中。[END]
[Q]偈二十二首  其二○[A]遠觀同半月，近看卻如鈎。若是知音者，思惟暗點頭。[END]
[Q]偈二十二首  其二一[A]大地雪漫漫，臨行一句難。泥牛沉巨浸，玉馬火中寒。[END]
[Q]丹霞第三代安禪師[A]龍準高不高，虎頤短不短。半夜崑崙兒，兩手扶銀椀。[END]
[Q]趙州婆子勘破話[A]木人嶺上歌，石女溪邊舞。明月共同途，無私照今古。[END]
[Q]酬劉書記朝奉二首  其一[A]生涯得力句，盡被維摩說。空劫一壺天，泥牛耕破月。[END]
[Q]冬日寄住菴僧[A]落葉積莓苔，柴扉半不開。幽林雲密覆，花鳥恨空來。[END]
[Q]任善友求頌[A]差別道難通，應須識自宗。無根枯樹子，月夜影重重。[END]
[Q]蠲上人求頌[A]一九逢春信，梅花破雪開。箇中如會得，千里不空來。[END]
[Q]題馬遠踏歌圖[A]宿雨清畿甸，朝陽麗帝城。豐年人樂業，壠上踏歌行。[END]
[Q]皇帝閤春帖子  其一[A]日向皇都永，冰從太液融。青陽纔轉律，物物被和風。[END]
[Q]皇帝閤春帖子  其二[A]寬大書方布，歡聲四海同。陽春如有脚，造物不言功。[END]
[Q]皇帝閤春帖子  其三[A]聖德乾坤大，皇圖日月長。遠人咸畏慕，國勢寖安强。[END]
[Q]皇后閤春帖子  其一[A]一氣轉洪鈞，陽和觸處新。上林春更早，草木已精神。[END]
[Q]皇后閤春帖子  其二[A]一歲兩逢春，皇都景物新。發生何處早，甲拆驗莊椿。[END]
[Q]皇后閤春帖子  其三[A]椒殿霞觴舉，金花拆勝鮮。年年慶佳節，眉壽祝綿延。[END]
[Q]貴妃閤春帖子  其一[A]木德新回律，瓊壺暖不冰。舉頭聞鵲喜，翔舞下觚稜。[END]
[Q]貴妃閤春帖子  其二[A]月射璇題爛，風傳玉漏清。仰瞻雲漢表，輝潤四星明。[END]
[Q]皇帝閤端午帖子  其一[A]卑服即康功，君王儉德隆。却頒羅與葛，恩渥被羣工。[END]
[Q]皇帝閤端午帖子  其二[A]內外期無患，兢兢理萬幾。延英勤講論，遑恤汗沾衣。[END]
[Q]皇帝閤端午帖子  其三[A]清凈無他好，歌風舞舜琴。阜財并解慍，總是愛民心。[END]
[Q]皇后閤端午帖子  其一[A]玉切菖蒲細，金包黍角香。年年慶佳節，燕衎侍君王。[END]
[Q]皇后閤端午帖子  其二[A]寶篆煙輕繞，瑶臺日正中。等閑調玉瑟，聊助舜琴風。[END]
[Q]貴妃閤端午帖子  其一[A]擷秀鬭羣芳，兼收百藥良。不因仁及物，庶草曷蕃昌。[END]
[Q]貴妃閤端午帖子  其二[A]淑德儀宮閫，天教受祉繁。艾人暨桃印，奚用更懸門。[END]
[Q]偈頌五十一首  其四○[A]此門深固幽遠，無人能到。如能到，脚頭脚底長安道。[END]
[Q]偈頌五十一首  其五○[A]四海一國土，乾坤一聖人。只憑這箇法，仰祝萬年春。[END]
[Q]歲暮[A]歲暮嗟爲客，那堪復被圍。一心惟許國，視死已如歸。[END]
[Q]除夜[A]除夜春牛吼，開正虜騎多。有謀思却敵，休問命如何。[END]
[Q]偈頌九十三首  其四[A]一兩三四五，六七八九十。坐斷頂𩕳頭，千聖望不及。[END]
[Q]偈頌九十三首  其五[A]湖上一片雲，明月爲知己。却被清風吹，吹入深山裏。[END]
[Q]偈頌九十三首  其一○[A]東山水上行，乾元利貞亨。誵訛一箇字，才子競頭爭。[END]
[Q]偈頌九十三首  其一六[A]仙居多異草，聖地絕凡蹤。秋風動鱗甲，生蛇化活龍。[END]
[Q]偈頌九十三首  其三四[A]勞生正昏睡，侵曉已先行。到家一著子，日出事還生。[END]
[Q]偈頌九十三首  其三六[A]夜來無一事，天曉報上堂。幸好一盤飯，何用糝椒薑。[END]
[Q]偈頌九十三首  其四七[A]片紙展信旗，舒卷通消息。其中一箇字，今古無人識。[END]
[Q]偈頌九十三首  其五七[A]豁開萬仞崖，劈面通消息。一條白練飛，界破青山色。[END]
[Q]偈頌九十三首  其五八[A]不搽紅粉色，不挂綠羅衣。一般閑態度，淡墨畫蛾眉。[END]
[Q]偈頌九十三首  其六五[A]雲居九月半，月向掌中圓。覓之亡影象，用之亡正偏。[END]
[Q]布袋贊[A]眼冷千江月，眉橫萬疊山。杖頭挑布袋，信脚到人間。[END]
[Q]禮佛照禪師塔[A]憶得尋流日，重來走一遭。跨門相見處，全不犯波濤。[END]
[Q]朝陽穿破衲[A]笑看體上衣，斷雲欲飛走。朝陽忽相逢，針眼已通透。[END]
[Q]對月了殘經[A]待月了殘經，文義何曾有。分付與癡兒，黄葉卷在手。[END]
[Q]頌古四首  其一[A]德山托鉢話，低頭得人怕。三家村裡人，醉後胡廝駡。[END]
[Q]頌古四首  其三[A]東山水上行，乾元利貞亨。譊訛一箇字，才子競頭爭。[END]
[Q]詩二首  其一[A]邑事多商榷，惟詩未暇論。母慈催扇枕，父老欲攀轅。[END]
[Q]巖壑兄去歲此時作春前四絕句姿媚可愛然猶有遺者因復作一首[A]縈風送臘回，生意遍陳荄。似織如絲處，春從裏許來。[END]
[Q]夜二首  其一[A]明月耿清夜，亂蛩啼草根。幽人渾未寢，獨自倚柴門。[END]
[Q]夜二首  其二[A]明月在天上，流光遍草萊。平生一樽酒，思與故人開。[END]
[Q]鏡湖[A]蒼蒼煙霽塔，了了月明山。坐久忽不見，濛濛杳杳間。[END]
[Q]舟中[A]一葉舟中宿，風高浪亦高。回頭人世事，真覺細如毛。[END]
[Q]杜字[A]望帝城中住，春宵血沁花。何鄉真萬里，還憶夢中家。[END]
[Q]聞鶑[A]一箇冬青樹，鶑聲日日來。屋西偏婭姹，應是綠雲堆。[END]
[Q]梅花[A]清貞表獨立，半蕊便風流。信有魁天下，羣芳未轉頭。[END]
[Q]贈草[A]一陣春風起，依然故舊情。牆根霜下草，吾與汝更生。[END]
[Q]同諸友山行分袂言別五首  其一[A]共蠟登山屐，俄尋下水船。到家人怪問，滿袖挾風烟。[END]
[Q]同諸友山行分袂言別五首  其二[A]大面窈深處，神仙碧玉壺。孫郎妙心眼，催作後山圖。[END]
[Q]同諸友山行分袂言別五首  其三[A]神都旬浹住，大面欠窮探。未盡山中趣，重來賦蔚藍。[END]
[Q]同諸友山行分袂言別五首  其四[A]羅家隔香積，天國近花坪。何日同搜覽，題詩索載賡。[END]
[Q]同諸友山行分袂言別五首  其五[A]名山遍宇宙，歷歷紀輿圖。安得身雲水，孤筇自給扶。[END]
[Q]楓橋寺小憩  其一[A]雲已安排雪，天仍慘淡風。纜船投古剎，撥火共談空。[END]
[Q]楓橋寺小憩  其二[A]寂歷少林壁，酸寒飯顆山。相逢如有舊，示我亦無還。[END]
[Q]楓橋寺小憩  其三[A]往事驚心折，三年撚指間。西州門外淚，華屋遽青山。[END]
[Q]楓橋寺小憩  其四[A]唐人舊吟處，古殿晝多陰。欲去有餘戀，片雲飛碧岑。[END]
[Q]鎖宿餘半月得閒讀書喜而有賦  其一[A]日月疾跳丸，簡篇浩烟海。弓旌誤誘去，歎息可中悔。[END]
[Q]鎖宿餘半月得閒讀書喜而有賦  其二[A]馬瘏僕亦倦，得休苦無多。剝啄復剝啄，奈此分陰何。[END]
[Q]鎖宿餘半月得閒讀書喜而有賦  其三[A]薰風鎖重棘，襆被去何勇。私我幾日閒，此意千金重。[END]
[Q]鎖宿餘半月得閒讀書喜而有賦  其四[A]晴檐蔭虛白，夜燈耿閴寥。自憐聲吾伊，亦復如聞韶。[END]
[Q]鎖宿餘半月得閒讀書喜而有賦  其五[A]王事有期程，稱意不可再。寄言山中友，勿誤青衫愛。[END]
[Q]長門怨[A]聞道昭陽宴，嚬蛾落葉中。清歌逐寒月，遙夜入深宮。[END]
[Q]秋日[A]反照入閭巷，憂來與誰語。古道無人行，秋風動禾黍。[END]
[Q]秋夜[A]高秋夜分後，遠客雁來時。寂寞重門掩，無人問所思。[END]
[Q]慈恩寺殘春[A]雙林花已盡，葉色占殘芳。若問同遊客，高年最斷腸。[END]
[Q]早次眉縣界[A]匹馬曉路歸，悠悠渭川道。晴山向孤城，秋日滿白草。[END]
[Q]拜新月[A]開簾見新月，便即下堦拜。細語人不聞，北風吹裙帶。[END]
[Q]客行贈人[A]旅行雖別路，日暮各思歸。欲下今朝淚，知君亦溼衣。[END]
[Q]贈山老人[A]白首獨一身，青山爲四隣。雖行故鄉陌，不見故鄉人。[END]
[Q]贈胡居士[A]孔融過五十，海內故人稀。相府恩猶在，知君未拂衣。[END]
[Q]薦福寺送元偉[A]送客攀花後，尋僧坐竹時。明朝莫回望，青草馬行遲。[END]
[Q]觀鄰老栽松[A]雖過老人宅，不解老人心。何事斜陽裏，栽松欲待陰。[END]
[Q]哭麴象[A]憶昨秋風起，君曾歎逐臣。何言芳草日，自作九泉人。[END]
[Q]哭苗垂[A]舊友無由見，孤墳草欲長。月斜鄰笛盡，車馬出山陽。[END]
[Q]題雲際寺故僧院[A]白髮悤悤色，青山草草心。遠公仍下世，從此別東林。[END]
[Q]別離作[A]手把杏花枝，未曾經離別。黃昏掩門後，寂寞自心知。[END]
[Q]移家別樹[A]千種庭前樹，人移樹不移。看花愁作別，不及未栽時。[END]
[Q]李舍人少尹惠家醖一小榼立書絕句[A]禁瑣天漿嫩，虞行夜月寒。一瓢那可醉，應遣試嘗看。[END]
[Q]草堂夜坐[A]匣中三尺劍，天上少微星。勿謂相去遠，壯心曾不停。[END]
[Q]經潼關贈宇文十[A]古有弓旌禮，今徴草澤臣。方同白衣見，不是棄繻人。[END]
[Q]觀畫鶴[A]華亭不相識，衛國復誰知。悵望沖天羽，甘心任畫師。[END]
[Q]遊仙詞[A]海上神山綠，溪邊杏樹紅。不知何處去，月照玉樓空。[END]
[Q]流桂州[A]莫問蒼梧遠，而今世路難。胡塵不到處，即是小長安。[END]
[Q]闕題[A]丈夫不感恩，感恩寧有淚。心頭感恩血，一滴染天地。[END]
[Q]酬崔法曹遺劒[A]臨風脫佩劒，相勸靜胡塵。自料無筋力，何由荅故人。[END]
[Q]敬報孫常州二首 一[A]衰病苦奔走，未嘗追舊遊。何言問憔悴，此日駐方舟。[END]
[Q]敬報孫常州二首 二[A]遠道曳故屐，餘春會高齋。因言別離久，得盡平生懷。[END]
[Q]將赴東陽留上包諫議[A]敝邑連山遠，仙舟數刻同。多慚屢回首，前路在泥中。[END]
[Q]荅崔法曹[A]後會知不遠，今歡亦願留。江天梅雨散，況在月中樓。[END]
[Q]問嚴居士易[A]自公來問易，不復待加年。更有垂簾會，遙知續草玄。[END]
[Q]新年第二夜荅處上人宿玉芝觀見寄[A]陽春已三日，會友聞昨夜。可愛剡溪僧，獨尋陶景舍。[END]
[Q]赴撫州對酬崔法曹夜雨滴空堦五首 一[A]雨落濕孤客，心驚比棲鳥。空階夜滴繁，相亂應到曉。[END]
[Q]赴撫州對酬崔法曹夜雨滴空堦五首 二[A]高會棗樹宅，清言蓮社僧。兩鄉同夜雨，旅館又無燈。[END]
[Q]赴撫州對酬崔法曹夜雨滴空堦五首 三[A]謗議不自辨，親朋那得知。雨中驅馬去，非是獨傷離。[END]
[Q]赴撫州對酬崔法曹夜雨滴空堦五首 四[A]離室雨初晦，客程雲陡暗。方爲對吏人，敢望郵童探。[END]
[Q]赴撫州對酬崔法曹夜雨滴空堦五首 五[A]縱酒常擲盞，狂歌時入室。離羣怨雨聲，幽抑方成疾。[END]
[Q]又酬曉燈[離暗]室五首 一[A]知疑姦叟謗，閑與情人話。猶是別時燈，不眠同此夜。[END]
[Q]又酬曉燈[離暗]室五首 二[A]寒燈揚曉焰，重屋驚春雨。應想遠行人，路逢泥濘阻。[END]
[Q]又酬曉燈[離暗]室五首 三[A]燈光照虛屋，雨影懸空壁。一向簷下聲，遠來愁處滴。[END]
[Q]又酬曉燈[離暗]室五首 四[A]楚僧話寂滅，俗慮比虛空。賴有殘燈喻，相傳昏暗中。[END]
[Q]又酬曉燈[離暗]室五首 五[A]雨聲亂燈影，明滅在空堦。併枉五言贈，知同萬里懷。[END]
[Q]同賦龍沙墅[A]回轉沙岸近，欹斜林嶺重。因君訪遺跡，此日見真龍。[END]
[Q]昭君詞[A]漢宮若遠近，路在寒沙上。到死不得歸，何人共南望。[END]
[Q]勸陸三飲酒[A]寒郊好天氣，勸酒莫辭頻。擾擾鍾陵市，無窮不醉人。[END]
[Q]關山月二首 一[A]月出照關山，秋風人未還。清光無遠近，鄉淚半書間。[END]
[Q]關山月二首 二[A]一鴈過連營，繁霜覆古城。胡笳在何處，半夜起邊聲。[END]
[Q]送王司直[A]西塞雲山遠，東風道路長。人心勝潮水，相送過潯陽。[END]
[Q]宿無可上人房[A]偶來人境外，何處染囂塵。倘許棲林下，僧中老此身。[END]
[Q]山居[A]麋鹿自成羣，何人到白雲。山中無外事，終日醉醺醺。[END]
[Q]口號[A]白髮千莖雪，寒窗嬾著書。最憐吟苜蓿，不及向桑榆。[END]
[Q]夜坐[A]夜靜河漢高，獨坐庭前月。忽起故園思，動作經年別。[END]
[Q]隄上柳[A]垂柳萬條絲，春來織別離。行人攀折處，閨妾斷腸時。[END]
[Q]遣興[A]明月臨滄海，閑雲戀故山。詩名滿天下，終日掩柴關。[END]
[Q]贈張揮使[A]謫戍孤城小，思家萬里遙。漢廷求衞霍，劒佩上青霄。[END]
[Q]偶成[A]野水連天碧，峯巒入海青。滄浪者誰子，一曲醉中聽。[END]
[Q]畫蟬[A]飲露身何潔，吟風韻更長。斜陽千萬樹，無處避螳螂。[END]
[Q]題天柱山圖[A]拔翠五雲中，擎天不計功。誰能凌絕頂，看取日升東。[END]
[Q]松鶴[A]雨濕松陰涼，風落松花細。獨鶴愛清幽，飛來不飛去。[END]
[Q]草堂一上人[A]一公持一鉢，相復度遙岑。地瘦無黃獨，春來草更深。[END]
[Q]題黃司直園[A]爲憶去年梅，凌寒特地來。門前空臘盡，渾未有花開。[END]
[Q]北山游亭[A]西崦水泠泠，沿岡有游亭。自從春草長，遙見祗青青。[END]
[Q]贈李唐山人[A]此意無所欲，閉門風景遲。柳條將白髮，相對共垂絲。[END]
[Q]題秦隱君麗句亭[A]北人歸欲盡，猶自住蕭山。閉戶不曾出，詩名滿世間。[END]
[Q]荅孫常州見憶[A]畫鷁春風裏，迢遙去若飛。那能寄相憶，不並子猷歸。[END]
[Q]送裴明州效南朝體[A]沅水連湘水，千波萬浪中。知郎未得去，慚愧石尤風。[END]
[Q]戲留顧十一明府[A]江明雨初歇，山暗雲猶濕。未可動歸橈，前程風浪急。[END]
[Q]荅崔載華[A]文案日成堆，愁眉拽不開。偷歸甕間臥，逢箇楚狂來。[END]
[Q]將赴行營勸客同醉[A]絲管霜天夜，煙塵淮水西。明朝上征去，相伴醉如泥。[END]
[Q]夏夜江樓會別[A]不作十日別，煩君此相留。雨餘江上月，好醉竹間樓。[END]
[Q]歲除日奉推事使牒追赴撫州辨對留別崔法曹陸大祝處士上人同賦人字口號[A]上國杳未到，流年忽復新。回車不自識，君定送何人。[END]
[Q]江館會別[A]離亭一會宿，能有幾人同。莫以回車泣，前途不盡窮。[END]
[Q]容州回逢陸三別[A]西南積水遠，老病喜生歸。此地故人別，空餘淚滿衣。[END]
[Q]古意寄呈王侍郎[A]夜光貯懷袖，待報一顧恩。日向江湖老，此心誰爲論。[END]
[Q]送李大夫渡口阻風[A]浪息定何時，龍門到恐遲。輕舟不敢渡，空立望旌旗。[END]
[Q]過三閭廟[A]沅湘流不盡，屈宋怨何深。日暮秋煙起，蕭蕭楓樹林。[END]
[Q]泊湘口[A]湘山千嶺樹，桂水九秋波。露重猨聲絕，風清月色多。[END]
[Q]遊道林寺[A]佳山路不遠，俗侶到常稀。及此煙霞暮，相看復欲歸。[END]
[Q]後宮曲[A]初入長門宮，謂言君戲妾。寧知秋風至，吹盡庭前葉。[END]
[Q]新別離[A]手把杏花枝，未曾經別離。黃昏掩閨後，寂寞心自知。[END]
[Q]自吟[A]出身三十年，髮白衣猶碧。日暮倚朱門，從朱污袍赤。[END]
[Q]樂府荅孟東野戲贈[A]芙蓉初出水，菡萏露中花。風吹著枯木，無奈值空槎。[END]
[Q]宿慧山寺 二[A]歲月人間促，煙霞此地多。殷勤竹林寺，更得幾迴過。[END]
[Q]送暢當[A]四望無極路，千里流大河。秋風滿離袂，唯老事唯多。[END]
[Q]詶李益端公夜宴見贈[A]戚戚一西東，十年今始同。可憐歌酒夜，相對兩衰翁。[END]
[Q]詶人失題[A]孤鸞將鶴羣，晴日麗春雲。何幸晚飛者，清音長此聞。[END]
[Q]同李益傷秋[A]歲去人頭白，秋來樹葉黃。搔頭向黃葉，與爾共悲傷。[END]
[Q]白髮嘆[A]髮白曉梳頭，女驚妻淚流。不知絲色後，堪得幾回秋。[END]
[Q]長門怨[A]空空古廊殿，寒月落斜暉。臥聽未央曲，滿箱歌舞衣。[END]
[Q]妾薄命[A]妾年初二八，兩度嫁狂夫。薄命今猶在，堅貞掃地無。[END]
[Q]天長久詞 一[A]玉砌紅花樹，香風不敢吹。春光解天意，偏發殿南枝。[END]
[Q]天長久詞 二[A]虹橋千步廊，半在水中央。天子方清暑，宮娃起夜妝。[END]
[Q]天長久詞 三[A]辭輦復當熊，傾心奉六宮。君王若看貌，甘在衆妃中。[END]
[Q]和張僕射塞下曲 一[A]鷲翎金僕姑，燕尾繡蝥弧。獨立揚新令，千營共一呼。[END]
[Q]和張僕射塞下曲 二[A]林暗草驚風，將軍夜引弓。平明尋白羽，沒在石稜中。[END]
[Q]和張僕射塞下曲 三[A]月黑鴈飛高，單于夜遁逃。欲將輕騎逐，大雪滿弓刀。[END]
[Q]和張僕射塞下曲 四[A]野幕敞瓊筵，羌戎賀勞旋。醉和金甲舞，雷鼓動山川。[END]
[Q]和張僕射塞下曲 五[A]調箭又呼鷹，俱聞出世能。奔狐將迸雉，掃盡古丘陵。[END]
[Q]和張僕射塞下曲 六[A]亭亭七葉貴，蕩蕩一隅清。他日題麟閣，唯應獨不名。[END]
[Q]贈李果毅[A]向日磨金鏃，當風著錦衣。上城邀賊語，走馬截鵰飛。[END]
[Q]同錢郎中晚春過慈恩寺[A]不見僧中舊，仍逢雨後春。惜花將愛寺，俱是白頭人。[END]
[Q]與暢當夜泛秋潭[A]螢火颺蓮叢，水涼多夜風。離人將落葉，俱在一船中。[END]
[Q]春遊東潭[A]移舟試望家，漾漾似天涯。日暮滿潭雪，白鷗和柳花。[END]
[Q]贈余月心五首  其四[A]一種黄州月，曹蘇善惡幾。吾磯連月釣，此月是邪非。[END]
[Q]贈余月心五首  其五[A]子心月其明，子術星之數。爲月詰衆星，不知何以故。[END]
[Q]贈羅雪崖樵青[A]蕭蕭山下人，閉門衣裘單。春心動溪谷，曉起捫松看。[END]
[Q]貧女吟四首  其一[A]柴門寒自閉，不識賞花心。春筍翠如玉，爲人拈繡針。[END]
[Q]貧女吟四首  其二[A]竹扇掩紅顔，辛苦紉白苧。人間羅雪香，白苧汗如雨。[END]
[Q]貧女吟四首  其三[A]西風兩鬢鬆，凉意吹伶俜。百巧不救貧，誤拜織女星。[END]
[Q]貧女吟四首  其四[A]巧梳手欲冰，小顰爲寒怯。有時衿肘露，頗與雪爭潔。[END]
[Q]題顔景彝八窗玲瓏  其一[A]我闥無纖埃，風日自清好。面面有芙蓉，何如交翠草。[END]
[Q]題顔景彝八窗玲瓏  其二[A]吾聞開十牖，不及一戶明。泰宇有天光，八荒盡夷庚。[END]
[Q]贈周東卿畫魚[A]觀君瀟湘圖，起我濠上心。短褐波濤舊，秋雨菰蒲深。[END]
[Q]咸淳甲戌第二朔予道櫧洲里徐畋方諫自長沙來爲別問客幾何曰半年矣臨別爲賦[A]君爲湘水燕，我作衡陽雁。雁去燕方留，白雲草迷岸。[END]
[Q]過黄巖[A]魏雎變張祿，越蠡改陶朱。誰料文山氏，姓劉名是洙。[END]
[Q]社稷第一[A]南極連銅柱，煌煌太宗業。始謀誰其間，風雨秋一葉。[END]
[Q]理宗度宗第二[A]先帝弓劍遠，永懷侍芳茵。今朝漢社稷，爲話涕沾巾。[END]
[Q]誤國權臣第三[A]蒼生倚大臣，此風破南極。開邊一何多，至死難塞責。[END]
[Q]瀘州大將第四[A]西南失大將，带甲滿天地。高人憂禍胎，感歎亦歔欷。[END]
[Q]襄陽第五[A]十年殺氣盛，百萬攻一城。賊臣表逆節，胡騎忽縱橫。[END]
[Q]荆湖諸戍第六[A]長嘯下荆門，胡行速如鬼。門戶無人持，社稷堪流涕。[END]
[Q]黄州第七[A]桓桓陳將軍，東屯大江北。化作虎與豺，楚星南天黑。[END]
[Q]陽羅堡第八[A]日色隠孤戍，大江聲怒號。朝廷任猛將，宿昔恨滔滔。[END]
[Q]京湖宣閫第九[A]正當艱難時，豈無濟時策。連檣荆州船，悠悠回赤壁。[END]
[Q]渡江第十[A]濟江元自闊，輕舟下吳會。南紀改波瀾，吾將罪真宰。[END]
[Q]鄂州第十一[A]鄂渚分雲樹，春城带雨長。惜哉形勝地，河岳空金湯。[END]
[Q]江州第十二[A]戎馬暗天宇，落日九江流。元惡迷是似，化作黄長虬。[END]
[Q]安慶府第十三[A]岸轉異江湖，江水流城郭。鴟鴞志意滿，山鬼獨一脚。[END]
[Q]魯港之遁第十四[A]出師亦多門，水陸迷畏途。蹭蹬麒麟老，危檣逐夜烏。[END]
[Q]建康府第十五[A]亭亭鳳凰臺，江城孤照日。胡來滿彤宮，驅馬一萬匹。[END]
[Q]相陳宜中第十六[A]蒼生起謝安，翠華擁吳岳。可以一木支，俯恐坤軸弱。[END]
[Q]召張世傑第十七[A]詔發西山將，熊虎亙阡陌。笳鼓凝皇情，佳氣向金闕。[END]
[Q]鎮江之戰第十八[A]海胡舶千艘，肉食三十萬。江平不肯流，到今有遺恨。[END]
[Q]將相棄國第十九[A]扈聖登黄閣，大將赴朝廷。胡爲入雲霧，浩蕩乘滄溟。[END]
[Q]京城第二十[A]當宁陷玉座，兩宮棄紫微。北城悲笳發，失涕萬人揮。[END]
[Q]京城二十一[A]黄屋朔風卷，園林殺氣平。宮殿青門隔，永懷丹鳳城。[END]
[Q]陵寢第二十二[A]五陵花滿眼，霜露在草根。冥冥子規叫，重是古帝魂。[END]
[Q]陵寢第二十三[A]旄頭彗紫微，蚩尤塞寒空。愚智心盡死，漂蕩隨高風。[END]
[Q]江陵第二十四[A]聞說江陵府，今又降元戎。甲外控鳴鏑，肩輿强老翁。[END]
[Q]淮西帥第二十五[A]借問大將誰，戰骨當速朽。逆節同所歸，水花笑白首。[END]
[Q]揚州第二十六[A]城峻隨天壁，胡來但自守。士卒終倒戟，仰望嗟嘆久。[END]
[Q]京湖兩淮第二十七[A]荆揚風土暖，大城鐵不如。秦山忽破碎，流落隨丘墟。[END]
[Q]景炎擁立第二十八[A]漢運初中興，扶顛待柱石。疇能補天漏，登階捧玉冊。[END]
[Q]福安府第二十九[A]崔嵬扶桑日，闊會滄海潮。傾都看黄屋，此意竟蕭條。[END]
[Q]幸海道第三十[A]天王守太白，立國自有疆。舍此復何之，已具浮海航。[END]
[Q]景炎賓天第三十一[A]陰風西北來，青海天軒輊。白水暮東流，魂斷蒼梧帝。[END]
[Q]祥興登極第三十二[A]浮龍倚長津，參錯走洲渚。蒼梧雲正愁，初日翳復吐。[END]
[Q]祥興第三十三[A]南遊炎海甸，沃野開天庭。真龍竟寂寞，乾坤水上萍。[END]
[Q]祥興第三十四[A]弧矢暗江海，百萬化爲魚。帝子留遺恨，故園莽丘墟。[END]
[Q]祥興第三十五[A]朱崖雲日高，風浪無晨暮。冥冥翠龍駕，今復在何許。[END]
[Q]祥興第三十六[A]六龍忽蹉跎，川廣不可泝。東風吹春水，乾坤莽回互。[END]
[Q]祥興第三十七[A]幽燕盛用武，六合已一家。眼穿當落日，滄海有靈查。[END]
[Q]祥興第三十八[A]客從南溟來，黄屋今在否。天高無消息，未忍即開口。[END]
[Q]陳宜中第四十[A]管葛本時須，經綸中興業。有志乘鯨鰲，南紀阻歸檝。[END]
[Q]張世傑第四十一[A]南國卷雲水，黄金傾有無。蛟龍亦狼狽，反復乃須臾。[END]
[Q]張世傑第四十二[A]長風駕高浪，偃蹇龍虎姿。蕭條猶在否，寒日出霧遲。[END]
[Q]蘇劉義第四十三[A]驊騮事天子，龍怒拔老湫。鼓枻視青旻，烈風無時休。[END]
[Q]曾淵子第四十四[A]子負經濟才，鬰陶抱長策。安得萬里風，南圖回羽翮。[END]
[Q]江丞相萬里第四十五[A]星拆台衡地，斯文去矣休。湖光與天遠，屈注滄江流。[END]
[Q]趙倅昴發第四十六[A]風雷颯萬里，大江動我前。青衿一憔悴，名與日月懸。[END]
[Q]將軍王安節第四十七[A]激烈傷雄才，直氣橫乾坤。惆悵汗血駒，見此忠孝門。[END]
[Q]李安撫芾第四十八[A]殺氣吹沅湘，高興激荆衡。城中賢府主，千秋萬歲名。[END]
[Q]李制置庭芝第四十九[A]空留玉帳衛，那免白頭翁。死者長已矣，淮海生清風。[END]
[Q]姜都統才第五十[A]屹然强寇敵，古人重守邊。惜哉功名忤，死亦垂千年。[END]
[Q]張制置玨第五十一[A]氣敵萬人將，獨在天一隅。向使國不亡，功業竟何如。[END]
[Q]陸樞密秀夫第五十二[A]文彩珊瑚鈎，淑氣含公鼎。烱烱一心在，天水相與永。[END]
[Q]勤王第五十三[A]出師亙長雲，盡驅詣闕下。首唱恢大義，垂之俟來者。[END]
[Q]蘇州第五十四[A]嵯峨閶門北，朱旗散廣川。控带莽悠悠，慘淡陵風煙。[END]
[Q]拜相第五十五[A]我來屬時危，朝野色枯槁。倚君金華省，不在相逢早。[END]
[Q]出使第五十六[A]隔河見胡騎，朝進東門營。皇皇使臣體，詞氣浩縱橫。[END]
[Q]發京師第五十七[A]東下姑蘇臺，揮涕戀行在。蒼茫雲霧浮，風帆倚翠蓋。[END]
[Q]去鎮江第五十八[A]京口流江航，窮途仗神道。蕭條向水陸，雲雨白浩浩。[END]
[Q]至真州第五十九[A]萬里長江邊，去國同王粲。青山意不盡，皇天照嗟嘆。[END]
[Q]行淮東第六十[A]客子中夜發，月照白水山。悲辛但狂顧，浩蕩前後間。[END]
[Q]自淮歸浙東第六十一[A]北走驚險難，十步一回首。碧海吹衣裳，掛席上南斗。[END]
[Q]至福安第六十二[A]握節漢臣回，麻鞋見天子。感激動四極，壯士淚如雨。[END]
[Q]福安宰相第六十三[A]紛然喪亂際，反覆歸聖朝。秉鈞孰爲偶，扶顛永蕭條。[END]
[Q]南劍州督第六十四[A]劍外春天遠，江閣鄰石面。幕府盛才賢，意氣今誰見。[END]
[Q]汀州第六十五[A]雷霆走精銳，斧鉞下青冥。江城今夜客，慘淡飛雲汀。[END]
[Q]梅州第六十六[A]樓角凌風逈，孤城隠霧深。萬事隨轉燭，秋光近青岑。[END]
[Q]贛州第六十七[A]崆峒殺氣黑，灑血暗郊坰。哀笳曉幽咽，石壁斷空青。[END]
[Q]江西第六十八[A]東望西江水，高義在雲臺。到今用鉞地，霜鴻有餘哀。[END]
[Q]江西第六十九[A]旄頭初俶擾，義士皆痛憤。乾坤空崢嶸，嚮者留遺恨。[END]
[Q]復入廣第七十[A]東浮滄海漘，南爲祝融客。漂轉混泥沙，迫此短景急。[END]
[Q]駐惠境第七十一[A]朱鳳日威垂，羅浮展衰步。北風吹蒹葭，送此齒髮暮。[END]
[Q]駐潮陽第七十二[A]寒城朝煙淡，江沫擁春沙。群盜亂豺虎，回首白日斜。[END]
[Q]行府之敗第七十三[A]送兵五千人，散足盡西靡。留滯一老翁，蓋棺事則已。[END]
[Q]行府之敗第七十四[A]翠蓋蒙塵飛，仗鉞奮忠烈。千秋滄海南，事與雲水白。[END]
[Q]南海第七十五[A]開帆駕洪濤，血戰乾坤赤。風雨聞號呼，流涕灑丹極。[END]
[Q]南海第七十六[A]南海春天外，祇應學水仙。自傷遲暮眼，爲我一潸然。[END]
[Q]至廣州第七十七[A]南方瘴癘地，白馬東北來。長城掃遺堞，淚落强徘徊。[END]
[Q]至南安軍第七十八[A]短日行梅嶺，天門鬰嵯峨。江西萬里船，歸期無柰何。[END]
[Q]過章貢第七十九[A]崆峒地無軸，江山雲霧昏。萍漂忍流涕，故里但空存。[END]
[Q]至吉州第八十[A]掛颿遠色外，緬邈懷舊丘。江水風蕭蕭，烏啼滿城頭。[END]
[Q]吉州第八十一[A]泊舟滄江岸，身輕一鳥過。請爲父老歌，歌長擊樽破。[END]
[Q]吉州第八十二[A]戚戚去故里，我生苦飄零。回身視綠野，但見西嶺青。[END]
[Q]過臨江第八十三[A]獨帆如飛鴻，清江轉山急。回首白雲多，山寒夜中泣。[END]
[Q]過隆興第八十四[A]臨江久徘徊，再讀徐孺碑。交遊颯向盡，到今耆舊悲。[END]
[Q]江行第八十五[A]畏途隨長江，萬里滄茫水。遊子去日長，壯心不肯已。[END]
[Q]江行第八十六[A]江水東流去，浮雲終日行。別離經死地，飲啄愧殘生。[END]
[Q]江行第八十七[A]蕭蕭白楊路，死人積如丘。大江東流去，蒼山旌旆愁。[END]
[Q]江行第八十八[A]連山暗烽燧，川谷血橫流。揮泪臨大江，上有行雲愁。[END]
[Q]江行第八十九[A]朔風飄胡雁，江城带素月。安得覆八溟，滂沱洗吳越。[END]
[Q]北行第九十[A]浮雲暮南征，我馬向北嘶。荆棘暗長原，子規晝夜啼。[END]
[Q]北行第九十一[A]清秋望不極，中原杳茫茫。游子悵寂寥，下馬古戰場。[END]
[Q]北行第九十二[A]浮雲連海岱，寒蕪際碣石。落景惜登臨，人煙渺蕭瑟。[END]
[Q]北行第九十三[A]平野入青徐，桑柘葉如雨。信美無與適，沉思情延佇。[END]
[Q]北行第九十四[A]乾坤幾反覆，乘凌惜俄頃。懷古視平蕪，令人發深省。[END]
[Q]北行第九十五[A]游子無根株，世梗悲路澀。關山雪邊看，愁思胡笳夕。[END]
[Q]至燕城第九十六[A]往在西京時，胡星墜燕地。登臨意惘然，千秋一拭淚。[END]
[Q]至燕城第九十七[A]浩蕩想幽冀，行行郡國遥。天寒落萬里，回首向風飆。[END]
[Q]至燕城第九十八[A]百年不敢料，先後無醜好。絕境與誰同，飄泊南庭老。[END]
[Q]入獄第九十九[A]陰房鬼火青，白日亦寂寞。自非曠士懷，居人莽牢落。[END]
[Q]入獄第一百[A]天黑閉春院，今如罝中兔。人間夜寥閴，永日不可暮。[END]
[Q]入獄第一百一[A]行行見羈束，斯人獨憔悴。欲覺聞晨鍾，青燈死分翳。[END]
[Q]入獄第一百二[A]勞生共乾坤，何時有終極。燈影照無睡，今夕復何夕。[END]
[Q]入獄第一百三[A]眼前列杻械，熊掛玄蛇吼。夜看豐城氣，朝光入甕牖。[END]
[Q]入獄第一百四[A]徘徊虎穴上，吾道正羈束。落日將何如，清文動哀玉。[END]
[Q]懷舊第一百五[A]風塵淹白日，乾坤霾漲海。爲我問故人，離別今誰在。[END]
[Q]懷舊第一百六[A]天寒昏無日，故鄉不可思。訪舊半爲鬼，慘慘中腸悲。[END]
[Q]懷舊第一百七[A]故園花自發，無復故人來。亂離朋友盡，幽珮爲誰哀。[END]
[Q]懷舊第一百八[A]故人入我夢，相視涕闌干。四海一塗炭，焉用身獨完。[END]
[Q]懷舊第一百九[A]中夜懷友朋，百年見存沒。風吹蒼江樹，寒月照白骨。[END]
[Q]金應第一百一十[A]追隨三十載，艱難愧深情。何處埋爾骨，呼號傍孤城。[END]
[Q]張雲第一百一十一[A]痛憤寄所宣，四方服勇决。壯士斂精魂，里巷猶嗚咽。[END]
[Q]劉欽貢元第一百一十二[A]文章日自負，去家死路傍。高視見霸王，感子故意長。[END]
[Q]呂武第一百一十三[A]疾惡懷剛腸，世人皆欲殺。魂魄猶正直，回首肝肺熱。[END]
[Q]鞏宣使信第一百一十四[A]壯士血相視，斯人已云亡。哀哀失木狖，夜深經戰場。[END]
[Q]張秘撰汴第一百一十五[A]入幕旌旗動，揮翰綺繡揚。煙霧蒙玉質，斯人今則亡。[END]
[Q]繆朝宗第一百一十六[A]空荒咆熊羆，摧殘沒藜莠。平生江海心，其人骨已朽。[END]
[Q]閩三士第一百一十七[A]俊逸鮑參軍，優游謝康樂。豺虎正縱橫，南行道彌惡。[END]
[Q]諸幕客第一百一十八[A]入幕未展才，辛苦在道路。回首一茫茫，風悲浮雲去。[END]
[Q]趙大監時賞第一百一十九[A]豪傑貴勳業，宗支神堯後。平生白羽扇，欝結回我首。[END]
[Q]劉沐第一百二十[A]王翰願卜鄰，嵇康不得死。落月滿屋梁，悲風爲我起。[END]
[Q]孫𣓨第一百二十一[A]故人有孫宰，義均骨肉地。連爲糞土叢，揮手灑衰泪。[END]
[Q]彭司令震龍第一百二十二[A]堂上會親戚，可憐馬上郎。呻吟更流血，干戈浩茫茫。[END]
[Q]蕭從事燾夫第一百二十三[A]灑翰銀鈎連，翩躚山顛鶴。慘淡鬭龍蛇，及茲歎冥漠。[END]
[Q]蕭架閣第一百二十四[A]諸生舊短褐，張目視寇讎。高義終焉在，白骨更何憂。[END]
[Q]陳督幹第一百二十五[A]挺身艱難際，虎穴連里閭。高天意悽惻，同盡隨丘墟。[END]
[Q]陳少卿第一百二十六[A]卿月昇金掌，老氣橫九州。前輩復誰紀，吾道長悠悠。[END]
[Q]鄒處置第一百二十七[A]東郊暗長戟，死地脫斯須。庾公興不淺，居然屈壯圖。[END]
[Q]鄒處置第一百二十八[A]方當節鉞用，不返舊征魂。凄凉餘部曲，發聲爲爾吞。[END]
[Q]劉監簿第一百二十九[A]艱難奮長戟，高義薄曾雲。死爲殊方鬼，三夜頻夢君。[END]
[Q]劉監簿第一百三十[A]秀氣衝星斗，壯筆過飛泉。舊遊易磨滅，魂傷山寂然。[END]
[Q]蕭資第一百三十一[A]主當風雲會，謝爾從者勞。感恩義不小，塊獨委蓬蒿。[END]
[Q]杜大卿滸第一百三十二[A]昔沒賊中時，中夜間道歸。辛苦救衰朽，微爾人盡非。[END]
[Q]杜大卿滸第一百三十三[A]高隨海上查，子豈無扁舟。白日照執袂，埋骨已經秋。[END]
[Q]林檢院琦第一百三十五[A]時危挹佳士，慘淡隨回鶻。佯狂真可哀，死淚終映睫。[END]
[Q]曾先生第一百三十六[A]江海日凄凉，賢聖盡蕭索。西河共風味，顧步涕橫落。[END]
[Q]鄧禮部第一百三十七[A]南宮吾故人，才名三十年。江城秋日落，此別意蒼然。[END]
[Q]家樞密鉉翁第一百三十八[A]出處同世網，高誼邁等倫。異方驚會面，慰此貞良臣。[END]
[Q]墳墓第一百三十九[A]別離已五年，不及祖父塋。霜露晚凄凄，痛哭松聲迴。[END]
[Q]宗族第一百四十[A]西江接錦城，山陰一茅宇。宗族忍相遺，乾坤此深阻。[END]
[Q]母第一百四十一[A]何時太夫人，上天回哀眷。墓久狐兔鄰，嗚呼淚如霰。[END]
[Q]舅第一百四十二[A]萱草秋已死，歲暮有嚴霜。落日渭陽明，涕淚濺我裳。[END]
[Q]妻第一百四十三[A]結髮爲妻子，倉皇避亂兵。生離與死別，回首淚縱橫。[END]
[Q]二女第一百四十四[A]床前兩小女，各在天一涯。所愧爲人父，風物長年悲。[END]
[Q]次子第一百四十五[A]渥洼騏驥兒，衆中見毛骨。別來忽三歲，殘害爲異物。[END]
[Q]妻子第一百四十六[A]妻子隔絕久，飄颻若埃塵。漠漠世間黑，性命由他人。[END]
[Q]妻子第一百四十七[A]世亂遭飄蕩，飛藿共徘徊。十口隔風雪，反畏消息來。[END]
[Q]長妹第一百四十八[A]近聞韋氏妹，零落依草木。深負鶺鴒詩，臨風欲痛哭。[END]
[Q]長子第一百四十九[A]大兒聰明到，青歲已摧頹。回風吹獨樹，吾寧舍一哀。[END]
[Q]二女第一百五十[A]癡女饑咬我，鬰沒一悲魂。不得收骨肉，痛哭蒼烟根。[END]
[Q]弟第一百五十一[A]兄弟分離苦，凄凉憶去年。何以有羽翼，飛去墮爾前。[END]
[Q]弟第一百五十二[A]棣華晴雨好，風急手足寒。百戰今誰在，羈棲見汝難。[END]
[Q]弟第一百五十三[A]沙晚鶺鴒寒，風吹紫荆樹。忍淚獨含情，江湖春欲暮。[END]
[Q]弟第一百五十四[A]不見江東弟，急難心炯然。念君經世亂，卧病海雲邊。[END]
[Q]次妹第一百五十五[A]天際傷愁別，江山憔悴人。團圓思弟妹，傳語故鄉春。[END]
[Q]思故鄉第一百五十六[A]天地西江遠，無家問死生。凉風起天末，萬里故鄉情。[END]
[Q]第一百五十七[A]江漢故人少，東西消息稀。異花開絕域，野風吹征衣。[END]
[Q]第一百五十八[A]老夫悲暮年，天涯故人少。每望東南雲，决眥入歸鳥。[END]
[Q]第一百五十九[A]人生無家別，親故傷老醜。剪紙招我魂，何時一樽酒。[END]
[Q]第一百六十[A]春水滿南國，慘淡故園烟。三年門巷空，永爲鄰里憐。[END]
[Q]第一百六十一[A]迢迢萬里餘，絕域誰慰懷。我圃日蒼翠，回首望兩崖。[END]
[Q]第一百六十二[A]春日漲雲岑，故園當北斗。窈窕桃李花，紛披爲誰秀。[END]
[Q]第一百六十三[A]陶潜避俗翁，龐公竟獨往。明明君臣契，牢落吾安放。[END]
[Q]第一百六十四[A]吳楚東南坼，風雲地一隅。蹉跎暮容色，不敢恨危途。[END]
[Q]第一百六十五[A]風煙渺吳蜀，雲帆轉遼海。喪亂紛嗷嗷，尚愧微軀在。[END]
[Q]第一百六十六[A]驚風翻河漢，鶉首麗泥塗。吾衰將焉託，愁絕付摧枯。[END]
[Q]第一百六十七[A]陰風千里來，驚浪滿吳楚。世事兩茫茫，飄泊欲誰訴。[END]
[Q]第一百六十八[A]平生方寸心，誓開玄冥北。歲暮日月疾，我嘆黑頭白。[END]
[Q]第一百六十九[A]今吾抱何恨，恨無匡復姿。含笑看吳鈎，回首蛟龍池。[END]
[Q]第一百七十[A]天長眺東南，衰謝多酸辛。丈夫誓許國，直筆在史臣。[END]
[Q]第一百七十一[A]天衢陰崢嶸，歲寒心匪他。平生獨往願，零落首陽阿。[END]
[Q]第一百七十二[A]濟時肯殺身，慘淡苦士志。百年能幾何，終古立忠義。[END]
[Q]第一百七十三[A]絕域三冬暮，垂老見飄零。林氣森噴薄，意鍾老柏青。[END]
[Q]第一百七十五[A]小人困馳驟，後生血氣豪。世事固堪論，我何隨汝曹。[END]
[Q]第一百七十六[A]天地日蛙黽，勞生苦柰何。聊欲從此逝，人少豺虎多。[END]
[Q]第一百七十七[A]男兒生世間，居然成濩落。鸞鳳有鎩翮，虹蜺就掌握。[END]
[Q]第一百七十八[A]鸞鳳不相待，白魚困密網。但訝鹿皮翁，冥冥任所往。[END]
[Q]第一百七十九[A]威鳳高其翔，老鶴萬里心。脫略誰能馴，兀兀遂至今。[END]
[Q]第一百八十[A]天寒霜雪繁，蕭蕭北風勁。高鳥黄雲暮，斗上捩孤影。[END]
[Q]第一百八十一[A]乾坤沸嗷嗷，名繫朱鳥影。寥落寸心違，斯文亦吾病。[END]
[Q]第一百八十二[A]儒冠多誤身，識字用心苦。斯文憂患餘，鬰鬰流年度。[END]
[Q]第一百八十三[A]名賢慎出處，志士懷感傷。猶殘數行淚，引古惜興亡。[END]
[Q]第一百八十四[A]讀書破萬卷，許身一何愚。赤驥頓長纓，健兒勝腐儒。[END]
[Q]第一百八十五[A]蕭條四海內，慷慨有餘悲。路逢相識人，開懷無愧辭。[END]
[Q]第一百八十六[A]高歌激宇宙，歲晚寸心違。忠貞負冤恨，姦雄多是非。[END]
[Q]第一百八十七[A]丈夫四方志，喪亂飽經過。清心聽鳴鏑，衰老强高歌。[END]
[Q]第一百八十八[A]茫然阮籍途，益歎身世拙。零落蛟龍匣，開視化爲血。[END]
[Q]第一百八十九[A]天地有逆順，惘然難久留。當歌欲一放，河漢聲西流。[END]
[Q]第一百九十[A]萬古一死生，誰是長年者。我何良歎嗟，短褐即長夜。[END]
[Q]第一百九十一[A]高官何足論，寂寞身後事。物理固自然，願聞第一義。[END]
[Q]歎世道第一百九十二[A]古來遭喪亂，丈夫多英雄。悠悠委薄俗，豈非吾道東。[END]
[Q]第一百九十三[A]蝮蛇暮偃蹇，猛虎憑其威。真宰意茫茫，六合人煙稀。[END]
[Q]第一百九十四[A]黎民困逆節，殘孽駐艱虞。孰云網恢恢，自及梟獍徒。[END]
[Q]第一百九十五[A]眼中萬少年，得志行所爲。白馬蹴微雪，追隨燕薊兒。[END]
[Q]第一百九十六[A]客從何鄉來，挾矢射漢月。殺身傍權要，門戶有旌節。[END]
[Q]第一百九十七[A]關河霜雪清，故人亦流落。夷歌奉玉盤，悲君隨燕雀。[END]
[Q]第一百九十八[A]漁陽豪俠地，北里富熏天。快馬金纏轡，但遇新少年。[END]
[Q]第一百九十九[A]南北逃世難，始聞蕃漢殊。天下今一家，中原有驅除。[END]
[Q]第二百[A]茫茫天造間，高岸尚爲谷。百川日東流，勢閲人代速。[END]
[Q]題泖居[A]國破不共天，軍行却掃地。一言活萬人，三泖終吾志。[END]
[Q]小漿舖[A]一路經行處，盤溪繞僻原。蜂喧花外塢，犬吠竹邊門。[END]
[Q]偈頌十八首  其一五[A]漏盡夜沉沉，山房風露深。無雲生嶺上，有月落波心。[END]
[Q]偈頌二十五首  其一[A]去去實不去，是法住法位。來來實不來，世間相常住。[END]
[Q]偈頌二十五首  其一三[A]京師出大黄，價直極相當。未曾識道地，枉自費商量。[END]
[Q]偈頌二十五首  其一四[A]放開也在我，捏聚也在我。睦州擔板漢，開口成話墮。[END]
[Q]偈頌二十五首  其一七[A]語言上著到，身心上著到。要透納僧關，料掉復料掉。[END]
[Q]又[A]淡墨磨虛空，禿筆蘸滄海。點污天台山，是他這一對。[END]
[Q]商山四皓讚[A]橘大天地窄，眼高秦漢小。一片隠淪心，商山青未了。[END]
[Q]詠梅[A]清淺溪橋水，高低籬外枝。這些風骨異，瘦盡古今詩。[END]
[Q]中秋[A]印透山河影，照開天地心。人世有昏曉，我胸無古今。[END]
[Q]偈頌三十六首  其一[A]少室無門戶，如何便得通。夜寒寧耐立，聽我話西東。[END]
[Q]偈頌三十六首  其一八[A]蓮花生淤泥，標格天然別。出水未出時，餧魚并餧鼈。[END]
[Q]偈頌三十六首  其二一[A]天得一以清，地得一以寧。金剛神合掌，歸依佛法僧。[END]
[Q]頌古四十五首  其一○[A]聞聲不見形，撼樹却惺惺。體用何須論，歸家落日明。[END]
[Q]頌古四十五首  其一九[A]受惠當思報，將他一餠回。出家緣法到，當下得心灰。[END]
[Q]頌古四十五首  其二一[A]心燈不可付，祖印亦難傳。野鴨飛過去，搊得鼻頭穿。[END]
[Q]頌古四十五首  其二二[A]一刀成兩段，釋得二僧爭。草鞋頭戴出，貓兒無再生。[END]
[Q]頌古四十五首  其二六[A]托鉢回身去，鐘鼓未鳴時。不會末後句，只有奯心知。[END]
[Q]頌古四十五首  其二七[A]密啟深深意，禪和不用疑。恰得三年活，言中果有期。[END]
[Q]頌古四十五首  其二八[A]秘魔提杈起，驗你本來人。得在杈下死，不負此生身。[END]
[Q]頌古四十五首  其三○[A]大地一隻眼，誰敢屙其中。鍬子寄將去，那知到雪峰。[END]
[Q]頌古四十五首  其三一[A]不曾出門去，莊上喫油糍。莊主歸相謝，侍者不得知。[END]
[Q]頌古四十五首  其三四[A]你若學他看，牛皮真箇穿。長年橫案上，字義自然圓。[END]
[Q]頌古四十五首  其四一[A]只一箇休去，伎倆自然消。諸聖在甚處，脚下路條條。[END]
[Q]頌古四十五首  其四三[A]北斗裏藏身，虛空中出沒。道得一句來，日頭東畔出。[END]
[Q]楊岐和尚贊[A]屋老四壁疎，雪珠床上跳。猶有閑情懷，對白雲發笑。[END]
[Q]禪人畫師像請贊  其二[A]尺璧千丈石，寸金萬里沙。揀辨俱不得，達磨返流沙。[END]
[Q]禪人畫師像請贊  其六[A]栽菜根向上，種豆要收穀。不必生疑訝，今年六十六。[END]
[Q]塔偈[A]午夜髑髏吟，山空片月明。西方無浄土，只有彌陀經。[END]
[Q]仰和皇太子殿下明禋慶成詩韻  其一[A]聖主精禋格，明廷對月深。元良贊宸極，盛德享天心。[END]
[Q]仰和皇太子殿下明禋慶成詩韻  其二[A]夕宿猶疎雨，昕朝覩大明。重光符景貺，熈事慶昇平。[END]
[Q]仰和皇太子殿下明禋慶成詩韻  其三[A]鳴鑾回紫禁，步玉捧宸旒。肆眚遵虞典，歡傳十二州。[END]
[Q]用清秋鶴髮翁韻賦小書招潔堂  其一[A]幽居抱孤明，懷古思舊京。渴望寶連山，老桂不勝清。[END]
[Q]用清秋鶴髮翁韻賦小書招潔堂  其二[A]月照窗炯炯，蟲鳴室幽幽。策杖柴門曉，菰蒲半沼秋。[END]
[Q]用清秋鶴髮翁韻賦小書招潔堂  其三[A]火中寒暑退，造物其猶醵。老身不繭蠶，清夜獨警鶴。[END]
[Q]用清秋鶴髮翁韻賦小書招潔堂  其四[A]老蟾明孤心，凉飈蘇病骨。保此中夜存，微陽有毫髮。[END]
[Q]用清秋鶴髮翁韻賦小書招潔堂  其五[A]庭草無言綠，林花取意紅。因之酌茅柴，招喚西鄰翁。[END]
[Q]和潔堂見壽十章  其一[A]老色上尺宅，靈氣虧三田。懷我長房翁，授汝雞犬仙。[END]
[Q]和潔堂見壽十章  其二[A]早知無廊廟，胡不素丘園。揮手謝世氛，保此中夜存。[END]
[Q]和潔堂見壽十章  其三[A]我生嘉定間，寶運稽炎隆。當時貢珍祥，今日泣麟窮。[END]
[Q]和潔堂見壽十章  其四[A]風雨傾燕巢，波濤漲鯨海。茅簷得此生，其誰爲爾宰。[END]
[Q]和潔堂見壽十章  其五[A]大冬嚴寒至，病骨裹粗纊。羸然祝雞翁，不識山中相。[END]
[Q]和潔堂見壽十章  其六[A]琅琅金薤篇，慰此暮年癯。誦我徵咎賦，誇君摘句圖。[END]
[Q]和潔堂見壽十章  其七[A]喪亂屬何辜，訏訏者誰子。生來乏遠猷，死去憂良史。[END]
[Q]和潔堂見壽十章  其八[A]道義挹親仁，詩書仰鄰富。翠蓬羞排門，驪珠驚滿袖。[END]
[Q]和潔堂見壽十章  其九[A]山哀兮浦思，月諸兮日居。伊誰百歲期，遲汝十年書。[END]
[Q]和潔堂見壽十章  其一○[A]祝公千齡壽，小我五月生。如何山林槁，得並江漢英。[END]
[Q]山中夜坐[A]悠悠天地間，草木獻奇怪。投老一蒲團，山中大自在。[END]
[Q]積靄[A]積靄收殘雨，千峯在小樓。忽然空遠思，野服上漁舟。[END]
[Q]澹山巖[A]使君得佳句，簡存如猗那。著之巖石中，千古不可磨。[END]
[Q]贈李伯輝家譜詩[A]盪寇將軍後，唐朝李郤家。綠華雙薦者，況復古今誇。[END]
[Q]息夫人[A]莫以今時寵，難忘舊日恩。看花滿眼淚，不共楚王言。[END]
[Q]班婕妤三首 一[A]玉窗螢影度，金殿人聲絕。秋夜守羅帷，孤燈耿不滅。[END]
[Q]班婕妤三首 二[A]宮殿生秋草，君王恩幸疎。那堪聞鳳吹，門外度金輿。[END]
[Q]班婕妤三首 三[A]怪來妝閣閉，朝下不相迎。總向春園裏，花間笑語聲。[END]
[Q]輞川集 孟城坳[A]新家孟城口，古木餘衰柳。來者復爲誰，空悲昔人有。[END]
[Q]輞川集 華子岡[A]飛鳥去不窮，連山復秋色。上下華子岡，惆悵情何極。[END]
[Q]輞川集 文杏館[A]文杏裁爲梁，香茅結爲宇。不知棟裏雲，去作人間雨。[END]
[Q]輞川集 斤竹嶺[A]檀欒暎空曲，青翠漾漣漪。暗入商山路，樵人不可知。[END]
[Q]輞川集 鹿柴[A]空山不見人，但聞人語響。返景入深林，復照青苔上。[END]
[Q]輞川集 木蘭柴[A]秋山斂餘照，飛鳥逐前侶。彩翠時分明，夕嵐無處所。[END]
[Q]輞川集 茱萸沜[A]結實紅且綠，復如花更開。山中儻留客，置此芙蓉杯。[END]
[Q]輞川集 宮槐陌[A]仄逕蔭宮槐，幽陰多綠苔。應門但迎埽，畏有山僧來。[END]
[Q]輞川集 臨湖亭[A]輕舸迎上客，悠悠湖上來。當軒對尊酒，四面芙蓉開。[END]
[Q]輞川集 南垞[A]輕舟南垞去，北垞淼難即。隔浦望人家，遙遙不相識。[END]
[Q]輞川集 欹湖[A]吹簫凌極浦，日暮送夫君。湖上一回首，青山卷白雲。[END]
[Q]輞川集 柳浪[A]分行接綺樹，倒影入清漪。不學御溝上，春風傷別離。[END]
[Q]輞川集 欒家瀨[A]颯颯秋雨中，淺淺石溜瀉。跳波自相濺，白鷺驚復下。[END]
[Q]輞川集 金屑泉[A]日飲金屑泉，少當千餘歲。翠鳳翊文螭，羽節朝玉帝。[END]
[Q]輞川集 白石灘[A]清淺白石灘，綠蒲向堪把。家住水東西，浣紗明月下。[END]
[Q]輞川集 北垞[A]北垞湖水北，雜樹暎朱闌。逶迤南川水，明滅青林端。[END]
[Q]輞川集 竹里館[A]獨坐幽篁裏，彈琴復長嘯。深林人不知，明月來相照。[END]
[Q]輞川集 辛夷塢[A]木末芙蓉花，山中發紅萼。澗戶寂無人，紛紛開且落。[END]
[Q]輞川集 漆園[A]古人非傲吏，自闕經世務。偶寄一微官，婆娑數株樹。[END]
[Q]輞川集 椒園[A]桂尊迎帝子，杜若贈佳人。椒漿奠瑤席，欲下雲中君。[END]
[Q]皇甫嶽雲溪雜題五首 鳥鳴澗[A]人閑桂花落，夜靜春山空。月出驚山鳥，時鳴春澗中。[END]
[Q]皇甫嶽雲溪雜題五首 蓮花塢[A]日日采蓮去，洲長多暮歸。弄篙莫濺水，畏濕紅蓮衣。[END]
[Q]皇甫嶽雲溪雜題五首 鸕鶿堰[A]乍向紅蓮沒，復出清蒲颺。獨立何䙰褷，銜魚古查上。[END]
[Q]皇甫嶽雲溪雜題五首 上平田[A]朝耕上平田，暮耕上平田。借問問津者，寧知沮溺賢。[END]
[Q]皇甫嶽雲溪雜題五首 萍池[A]春池深且廣，會待輕舟迴。靡靡綠萍合，垂楊埽復開。[END]
[Q]荅裴迪輞口遇雨憶終南山之作[A]淼淼寒流廣，蒼蒼秋雨晦。君問終南山，心知白雲外。[END]
[Q]山中寄諸弟妹[A]山中多法侶，禪誦自爲羣。城郭遙相望，唯應見白雲。[END]
[Q]聞裴秀才迪吟詩因戲贈[A]猿吟一何苦，愁朝復悲夕。莫作巫峽聲，腸斷秋江客。[END]
[Q]贈韋穆十八[A]與君青眼客，共有白雲心。不相東山去，日令春草深。[END]
[Q]送別[A]山中相送罷，日暮掩柴扉。春草明年綠，王孫歸不歸。[END]
[Q]臨高臺送黎拾遺[A]相送臨高臺，川原杳何極。日暮飛鳥還，行人去不息。[END]
[Q]別輞川別業[A]依遲動車馬，惆悵出松蘿。忍別青山去，其如綠水何。[END]
[Q]崔九弟欲往南山馬上口號與別[A]城隅一分手，幾日還相見。山中有桂花，莫待花如霰。[END]
[Q]題友人雲母障子[A]君家雲母障，時向野庭開。自有山泉入，非因采畫來。[END]
[Q]紅牡丹[A]綠豔閑且靜，紅衣淺復深。花心愁欲斷，春色豈知心。[END]
[Q]左掖梨花[A]閑灑階邊草，輕隨箔外風。黃鶯弄不足，銜入未央宮。[END]
[Q]菩提寺禁口號又示裴迪[A]安得捨羅網，拂衣辭世喧。悠然策藜杖，歸向桃花源。[END]
[Q]雜詩三首 一[A]家住孟津河，門對孟津口。常有江南船，寄書家中否。[END]
[Q]雜詩三首 二[A]君自故鄉來，應知故鄉事。來日綺窗前，寒梅着花未。[END]
[Q]雜詩三首 三[A]已見寒梅發，復聞啼鳥聲。心心視春草，畏向階前生。[END]
[Q]崔興宗寫真詠[A]畫君年少時，如今君已老。今時新識人，知君舊時好。[END]
[Q]山茱萸[A]朱實山下開，清香寒更發。幸與叢桂花，窗前向秋月。[END]
[Q]相思[A]紅豆生南國，秋來發故枝。願君多采擷，此物最相思。[END]
[Q]書事[A]輕陰閣小雨，深院晝慵開。坐看蒼苔色，欲上人衣來。[END]
[Q]哭孟浩然[A]故人不可見，漢水日東流。借問襄陽老，江山空蔡州。[END]
[Q]闕題二首 一[A]荆谿白石出，天寒紅葉稀。山路元無雨，空翠濕人衣。[END]
[Q]闕題二首 二[A]相看不忍發，慘淡暮潮平。語罷更攜手，月明洲渚生。[END]
[Q]別輞川別業[A]山月曉仍在，林風涼不絕。殷勤如有情，惆悵令人別。[END]
[Q]輞川集二十首 孟城坳[A]結廬古城下，時登古城上。古城非疇昔，今人自來往。[END]
[Q]輞川集二十首 華子岡[A]落日松風起，還家草露晞。雲光侵履跡，山翠拂人衣。[END]
[Q]輞川集二十首 文杏館[A]迢迢文杏館，躋攀日已屢。南嶺與北湖，前看復迴顧。[END]
[Q]輞川集二十首 斤竹嶺[A]明流紆且直，綠篠密復深。一徑通山路，行歌望舊岑。[END]
[Q]輞川集二十首 鹿柴[A]日夕見寒山，便爲獨往客。不知深林事，但有麏麚跡。[END]
[Q]輞川集二十首 木蘭柴[A]蒼蒼落日時，鳥聲亂谿水。緣谿路轉深，幽興何時已。[END]
[Q]輞川集二十首 茱萸沜[A]飄香亂椒桂，布葉間檀欒。雲日雖迴照，森沈猶自寒。[END]
[Q]輞川集二十首 宮槐陌[A]門前宮槐陌，是向欹湖道。秋來山雨多，落葉無人掃。[END]
[Q]輞川集二十首 臨湖亭[A]當軒彌滉漾，孤月正裴回。谷口猨聲發，風傳入戶來。[END]
[Q]輞川集二十首 南垞[A]孤舟信一泊，南垞湖水岸。落日下崦嵫，清波殊淼漫。[END]
[Q]輞川集二十首 欹湖[A]空闊湖水廣，青熒天色同。艤舟一長嘯，四面來清風。[END]
[Q]輞川集二十首 柳浪[A]映池同一色，逐吹散如絲。結陰既得地，何謝陶家時。[END]
[Q]輞川集二十首 欒家瀨[A]瀨聲喧極浦，沿涉向南津。汎汎鷗鳧渡，時時欲近人。[END]
[Q]輞川集二十首 金屑泉[A]縈渟澹不流，金碧如可拾。迎晨含素華，獨往事朝汲。[END]
[Q]輞川集二十首 白石灘[A]跂石復臨水，弄波情未極。日下川上寒，浮雲澹無色。[END]
[Q]輞川集二十首 北垞[A]南山北垞下，結宇臨欹湖。每欲采樵去，扁舟出菰蒲。[END]
[Q]輞川集二十首 竹里館[A]來過竹里館，日與道相親。出入唯山鳥，幽深無世人。[END]
[Q]輞川集二十首 漆園[A]好閑早成性，果此諧宿諾。今日漆園游，還同莊叟樂。[END]
[Q]輞川集二十首 椒園[A]丹刺罥人衣，芳香留過客。幸堪調鼎用，願君垂采摘。[END]
[Q]輞口遇雨憶終南山因獻王維[A]積雨晦空曲，平沙滅浮彩。輞水去悠悠，南山復何在。[END]
[Q]崔九欲往南山馬上口號與別[A]歸山深淺去，須盡丘壑美。莫學武陵人，暫游桃源裏。[END]
[Q]留別王維[A]駐馬欲分襟，清寒御溝上。前山景氣佳，獨往還惆悵。[END]
[Q]左掖梨花[A]冷豔全欺雪，餘香乍入衣。春風且莫定，吹向玉階飛。[END]
[Q]長干曲四首 一[A]君家何處住？妾住在橫塘。停船暫借問，或恐是同鄉。[END]
[Q]長干曲四首 二[A]家臨九江水，來去九江側。同是長干人，自小不相識。[END]
[Q]長干曲四首 三[A]下渚多風浪，蓮舟漸覺稀。那能不相待，獨自逆潮歸。[END]
[Q]長干曲四首 四[A]三江潮水急，五湖風浪湧。由來花性輕，莫畏蓮舟重。[END]
[Q]寄王長史[A]汝潁俱宿好，往來託層巒。終日何寂寞，繞籬生蕙蘭。[END]
[Q]別怨[A]送別到中流，秋船倚渡頭。相看尚不遠，未可即回舟。[END]
[Q]終南望餘雪[A]終南陰嶺秀，積雪浮雲端。林表明霽色，城中增暮寒。[END]
[Q]奉送五叔入京兼寄綦毋三[A]雲陰帶殘日，悵別此何時。欲望黃山道，無由見所思。[END]
[Q]滿公房[A]世界蓮花藏，行人香火緣。燈王照不盡，中夜寂相傳。[END]
[Q]洛陽道五首獻呂四郎中 一[A]洛水春冰開，洛城春水綠。朝看大道上，落花亂馬足。[END]
[Q]洛陽道五首獻呂四郎中 三[A]大道直如髮，春日佳氣多。五陵貴公子，雙雙鳴玉珂。[END]
[Q]洛陽道五首獻呂四郎中 四[A]春風二月時，道傍柳堪把。上枝覆官閣，下枝覆車馬。[END]
[Q]洛陽道五首獻呂四郎中 五[A]洛水照千門，千門碧空裏。少年不得志，走馬遊新市。[END]
[Q]同武平一員外遊湖[A]竹吹留歌扇，蓮香入舞衣。前溪多曲漵，乘興莫先歸。[END]
[Q]長安道 一[A]鳴鞭過酒肆，袨服遊倡門。百萬一時盡，含情無片言。[END]
[Q]長安道 二[A]西行一千里，暝色生寒樹。暗聞歌吹聲，知是長安路。[END]
[Q]江南曲四首 一[A]綠江深見底，高浪直翻空。慣是湖邊住，舟輕不畏風。[END]
[Q]江南曲四首 二[A]逐流牽荇葉，綠岸摘蘆苗。爲惜鴛鴦鳥，輕輕動畫橈。[END]
[Q]江南曲四首 三[A]日暮長江裏，相邀歸渡頭。落花如有意，來去逐船流。[END]
[Q]江南曲四首 四[A]隔江看樹色，沿月聽歌聲。不是長干住，那從此路行。[END]
[Q]關山月[A]一鴈過連營，繁霜覆古城。胡笳在何處？半夜起邊聲。[END]
[Q]玉真公主山居[A]山北天泉苑，山西鳳女家。不言沁園好，獨隱武陵花。[END]
[Q]滄浪峽[A]滄浪臨古道，道上若成塵。自有滄浪峽，誰爲無事人。[END]
[Q]奉真觀[A]真門逈向北，馳道直向西。爲與天光近，雲色成虹霓。[END]
[Q]朝來曲[A]月昃鳴珂動，花連繡戶春。盤龍玉臺鏡，唯待畫眉人。[END]
[Q]從軍行[A]大將軍出戰，白日暗榆關。三面黃金甲，單于破膽還。[END]
[Q]答武陵田太守[A]仗劒行千里，微軀感一言。曾爲大梁客，不負信陵恩。[END]
[Q]題灞池二首 一[A]腰鎌欲何之，東園刈秋韭。世事不復論，悲歌和樵叟。[END]
[Q]題灞池二首 二[A]開門望長川，薄暮見漁者。借問白頭翁，垂綸幾年也。[END]
[Q]題僧房[A]椶櫚花滿院，苔蘚入閑房。彼此名言絕，空中聞異香。[END]
[Q]擊磬老人[A]雙峰褐衣久，一磬白眉長。誰識野人意，徒看春草芳。[END]
[Q]送胡大[A]荆門不堪別，況乃瀟湘秋。何處遙望君，江邊明月樓。[END]
[Q]送郭司倉[A]暎門淮水綠，留騎主人心。明月隨良掾，春潮夜夜深。[END]
[Q]送李十五[A]怨別秦楚深，江中秋雲起。天長杳無隔，月影在寒水。[END]
[Q]送張四[A]楓林已愁暮，楚水復堪悲。別後冷山月，清猿無斷時。[END]
[Q]武陵田太守席送司馬盧谿[A]諸侯分楚郡，飲餞五谿春。山水清暉遠，俱憐一逐臣。[END]
[Q]送譚八之桂林[A]客心仍在楚，江館復臨湘。別意猿鳥外，天寒桂水長。[END]
[Q]送劉十五之郡[A]平明江霧寒，客馬江上發。扁舟事洛陽，窅窅含楚月。[END]
[Q]古歌二首 一[A]美人怨何深，含情倚金閣。不嚬復不語，紅淚雙雙落。[END]
[Q]古歌二首 二[A]美人閉紅燭，獨作裁新錦。頻放剪刀聲，夜寒知未寢。[END]
[Q]春夜裁縫[A]珠箔因風起，飛蛾入最能。不教人夜作，方便殺明燈。[END]
[Q]題情人藥欄[A]斂眉語芳草，何許太無情。正見離人別，春心相向生。[END]
[Q]河上逢落花[A]河水浮落花，花流東不息。應見浣紗人，爲道長相憶。[END]
[Q]姚道人乞頌[A]慈悲方便事，觸處有工夫。應變隨聲色，團團盤走珠。[END]
[Q]頌古二十一首  其四[A]溈山水牯牛，禪人聚頭咬。可憐負舂人，喚作嶺南獠。[END]
[Q]頌古二十一首  其一○[A]殺人不眨眼，救人須出手。論實不論虛，合升始爲斗。[END]
[Q]頌古二十一首  其一七[A]無人接得渠，遺逼馬相如。果來橋上也，記得柱頭書。[END]
[Q]頌古二十一首  其一八[A]無人識得渠，棋局醉樵夫。回頭斧柯爛，大海亦成枯。[END]
[Q]龍眠墨梅[A]江南一枝春，歲久暗香滅。怪得深夜寒，荒村映殘雪。[END]
[Q]歲寒三友圖[A]蒼官森古鬣，此君挺剛節。中有調鼎姿，獨立傲霜雪。[END]
[Q]墨菊[A]老眼驚花暗，斜枝落紙愁。晚來聞冷雨，幻出一籬秋。[END]
[Q]奉祠後作[A]八請犯天顔，今朝出漢關。渾如倦飛鳥，日暮傍巢還。[END]
[Q]偈六首  其六[A]幽鳥語如篁，柳垂金線長。雲收山谷靜，風送杏花香。[END]
[Q]對竹[A]嶔岑何處峯，來伴蕭疏竹。悠然方丈間，寄此千里目。[END]
[Q]假山[A]峯間碧琅玕，清風五月寒。欲題無好語，支枕卷簾看。[END]
[Q]羅叢巖[A]矗矗山光映，團團樹影重。斷猿啼午夜，孤鶴唳秋風。[END]
[Q]句  其三[A]峨眉古名山，長雄坤之維。月峽爲表裏，雪嶺相蔽虧。[END]
[Q]北湖[A]北湖境自舒，水迥山更碧。雪衣故飛來，照影共清白。[END]
[Q]梅臺[A]緬懷清絕姿，風流似居士。固宜命斯臺，俗子視桃李。[END]
[Q]茶嶺[A]翠嶺依然在，芳根久已陳。山靈如感舊，亦合厭荆榛。[END]
[Q]偈頌六十首  其二[A]九年面壁，壞却東土兒孫。隻履西歸，鈍置黄面老子。[END]
[Q]偈頌六十首  其一三[A]始從鹿野苑，終至跋提河。用盡自己心，笑破他人口。[END]
[Q]偈頌六十首  其一四[A]文殊據虎頭，山僧取虎尾。中間諸菩薩，隨列生歡喜。[END]
[Q]偈頌六十首  其一九[A]雪子落紛紛，烏盆變白盆。忽然日頭出，依舊是烏盆。[END]
[Q]偈頌六十首  其二三[A]心自本來心，本心非有法。有法有本心，非心非本法。[END]
[Q]偈頌六十首  其二五[A]彌勒真彌勒，分身千百億。時時示時人，時人俱不識。[END]
[Q]偈頌六十首  其二八[A]大道無方所，從容寰海間。幾思歸隠處，安樂在廬山。[END]
[Q]偈頌六十首  其四二[A]天上無雙日，閻浮一至尊。萬年松不老，聖壽等乾坤。[END]
[Q]頌古十首  其六[A]大海波濤湧，千江水逆流。龍王宮殿裏，不見一人遊。[END]
[Q]頌古十首  其七[A]背衆喫油糍，對人誇好手。潦倒不識羞，抵死揚家醜。[END]
[Q]頌古十首  其一○[A]苦瓠連根苦，甜瓜徹蒂甜。兩般滋味惡，中後入黄泉。[END]
[Q]與鑄鍾道者[A]野店小橋外，黄昏欲雪時。一聲誰側耳，千古喚愚癡。[END]
[Q]月臺[A]明月光常滿，使君罇屢開。何須待月上，日暮便登臺。[END]
[Q]宴橋上[A]橋上置杯盤，可容十客坐。遊人撐小艇，却從橋下過。[END]
[Q]吳山堂[A]楚客對吳山，歸心常自苦。守土切須防，半夜俱飛去。[END]
[Q]嶽麓寺  其一[A]初投旱海戈，忽整瀟湘枻。彭蠡鏡中行，洞庭天外倚。[END]
[Q]嶽麓寺  其二[A]携杖溪邊聽，抱琴臺上坐。我喜見江山，江山愁見我。[END]
[Q]卧治齋詩[A]爲治固有術，公卧有人立。直須緊閉關，勿使龐公入。[END]
[Q]濟川堂[A]河流便當城，峻嶺借爲屏。疑在金山寺，憑欄看北泠。[END]
[Q]爲圃[A]前人厭膏粱，志欲服賤事。若論區別功，爲圃亦不易。[END]
[Q]過魏文貞公舊莊[A]破屋居人少，柴門春草長。兒童不識字，耕稼鄭公莊。[END]
[Q]郴州[A]橘井蘇仙宅，茶經陸羽泉。萬峰團雉堞，二水匯城𤲬。[END]
[Q]山藥[A]人無本則憂，物以地爲貴。如何山芋輩，天下稱宋衛。[END]
[Q]秋[A]急雨收殘暑，西風吹暮蟬。烟浮水空闊，露洗月華圓。[END]
[Q]扇詩[A]扇子解招風，本要熱時用。秋來掛壁間，却被風吹動。[END]
[Q]百舌[A]學盡百禽語，終無自己聲。深山喬木底，緘口過平生。[END]
[Q]句  其九[A]嶺南爲貪泉，飲者生貪黷。嶺北爲愈泉，宿病皆祛逐。[END]
[Q]句  其三七[A]玉尺鋒稜聳，銀槽樣度窊。月中亡桂實，雨裏得天葩。[END]
[Q]京口懷古  其一[A]北顧橫江盡，東南第一州。六朝都在望，回首倦登樓。[END]
[Q]宗教院[A]雨過江山麗，春深筍蕨肥。扶藜蒼蘚破，移榻亂雲飛。[END]
[Q]芙蓉嶺[A]每度芙蓉嶺，愁眉慘不開。有命終須過，無災不再來。[END]
[Q]郎官湖[A]滾滾長江水，蒼蒼大別山。古今人老盡，山水鎮長閑。[END]
[Q]着棋臺[A]石橋跨兩岫，野叟嘗遠蹠。旁有枰棋處，云是仙人奕。[END]
[Q]索劉述之新釀[A]稍覺香熏鼻，還思酒入脣。盈缸止三斗，可撥甕頭春。[END]
[Q]寄兄[A]江南江北來，昨夜同枝宿。平明一聲起，回顧已極目。[END]
[Q]見學院諸生作詩因和[A]騏驥方騰踏，蚊虻敢撲緣。明年小期集，請看十廬鞭。[END]
[Q]送僧歸護國寺[A]天台多勝概，落日亂山青。不似三峰好，樓臺入翠屏。[END]
[Q]中秋夜八絕  其一[A]長空開積雨，清夜流明月。看盡上樓人，油然就西沒。[END]
[Q]中秋夜八絕  其二[A]誰遣常時月，偏從此夜明。暗添珠百倍，潛感兔多生。[END]
[Q]中秋夜八絕  其三[A]欲見初容燭，將升尚有星。漸高圍漸小，雲外轉亭亭。[END]
[Q]中秋夜八絕  其四[A]明入庭陰白，寒侵酒氣微。夜深看更好，樓上漸人稀。[END]
[Q]中秋夜八絕  其五[A]浮光看不定，重露試還無。影翻狂舞客，明誤已棲烏。[END]
[Q]中秋夜八絕  其六[A]巧轉上人衣，徐行度樓角。河漢冷無雲，冥冥獨飛鵲。[END]
[Q]中秋夜八絕  其七[A]猿狖號枯木，魚龍泣夜潭。行人已天北，思婦隔江南。[END]
[Q]中秋夜八絕  其八[A]看久須扶立，行貪遂失歸。誰能終不睡，爛醉羽觴飛。[END]
[Q]立春[A]韭苗香煮餠，野老不知春。看鏡道如咫，倚樓梅照人。[END]
[Q]次韵吉老十小詩  其一[A]什襲發硎刀，無名自貴高。秋衣猶葛製，午飯厭溪毛。[END]
[Q]次韵吉老十小詩  其二[A]萬木霜摇落，山呈斧鑿痕。癡蠅思附尾，警鶴畏乘軒。[END]
[Q]次韵吉老十小詩  其三[A]日短循除廡，溪寒出臼科。官居圖畫裏，小鴨睡枯荷。[END]
[Q]次韵吉老十小詩  其四[A]眼看人換世，手種木成陰。藏拙無三窟，談禪劇七禽。[END]
[Q]次韵吉老十小詩  其五[A]寒水幾痕落，秋山萬竅號。紅梨啄烏鵲，殘菊掛蠨蛸。[END]
[Q]次韵吉老十小詩  其六[A]佳人斗南北，美酒玉東西。夢鹿分真鹿，無雞應木雞。[END]
[Q]次韵吉老十小詩  其七[A]斲鼻昔常爾，絕絃知者稀。無人與爭長，惟有釣魚磯。[END]
[Q]次韵吉老十小詩  其八[A]茵席絮剪繭，枕囊收决明。南風入晝夢，起坐是松聲。[END]
[Q]次韵吉老十小詩  其九[A]半菽一瓢飲，懸鶉百結衣。蕭條鬼不瞰，聊可與同歸。[END]
[Q]次韵吉老十小詩  其一○[A]學似斲輪扁，詩如飯顆山。室中餘一劍，無氣斗牛間。[END]
[Q]題海首座壁[A]騎虎度諸嶺，入鷗同一波。香寒明鼻觀，日永稱頭陀。[END]
[Q]自咸平至太康鞍馬間得十小詩寄懷晏叔原并問王稚川行李鵝兒黄似酒對酒愛新鵝此他日醉時與叔原所詠因以爲韵  其一[A]詩入雞林市，書邀道士鵝。雲間晏公子，風月興如何。[END]
[Q]自咸平至太康鞍馬間得十小詩寄懷晏叔原并問王稚川行李鵝兒黄似酒對酒愛新鵝此他日醉時與叔原所詠因以爲韵  其二[A]春風馬上夢，樽酒故人持。猶作狂時語，鄰家乞侍兒。[END]
[Q]自咸平至太康鞍馬間得十小詩寄懷晏叔原并問王稚川行李鵝兒黄似酒對酒愛新鵝此他日醉時與叔原所詠因以爲韵  其三[A]憶同嵇阮輩，醉卧酒家牀。今日壚邊客，初無人姓黄。[END]
[Q]自咸平至太康鞍馬間得十小詩寄懷晏叔原并問王稚川行李鵝兒黄似酒對酒愛新鵝此他日醉時與叔原所詠因以爲韵  其四[A]對酒誠獨難，論詩良不易。人生如草木，臭味要相似。[END]
[Q]自咸平至太康鞍馬間得十小詩寄懷晏叔原并問王稚川行李鵝兒黄似酒對酒愛新鵝此他日醉時與叔原所詠因以爲韵  其五[A]春色挾曙來，惱人似官酒。酬春無好語，懷我文章友。[END]
[Q]自咸平至太康鞍馬間得十小詩寄懷晏叔原并問王稚川行李鵝兒黄似酒對酒愛新鵝此他日醉時與叔原所詠因以爲韵  其六[A]紅梅定自開，有酒無人對。歸時應好在，常恐風雨晦。[END]
[Q]自咸平至太康鞍馬間得十小詩寄懷晏叔原并問王稚川行李鵝兒黄似酒對酒愛新鵝此他日醉時與叔原所詠因以爲韵  其七[A]東南萬里江，綠浄一杯酒。王孫江南去，更得消息否。[END]
[Q]自咸平至太康鞍馬間得十小詩寄懷晏叔原并問王稚川行李鵝兒黄似酒對酒愛新鵝此他日醉時與叔原所詠因以爲韵  其八[A]獻笑果不情，貌親初不愛。誰言百年交，投分一傾蓋。[END]
[Q]自咸平至太康鞍馬間得十小詩寄懷晏叔原并問王稚川行李鵝兒黄似酒對酒愛新鵝此他日醉時與叔原所詠因以爲韵  其九[A]四十垂垂老，文章豈更新。鼻端如可斲，猶擬爲揮斤。[END]
[Q]自咸平至太康鞍馬間得十小詩寄懷晏叔原并問王稚川行李鵝兒黄似酒對酒愛新鵝此他日醉時與叔原所詠因以爲韵  其一○[A]土氣昏風日，人囂極雁鵝。尋河著繩墨，詩思略無多。[END]
[Q]送六十五弟賁南歸[A]風驚鴻雁行，吹落秋江上。爲掃碧巖邊，問叔今無恙。[END]
[Q]贈吳道士[A]吳山十二棋，一擊玄關應。探人懷中事，如月入清鏡。[END]
[Q]題畫鵝雁二首  其一[A]鴐鵝引頸回，似我胸中字。右軍數能來，不爲口腹事。[END]
[Q]題畫鵝雁二首  其二[A]水國鴻雁秋，煙沙風日麗。莫遣角弓鳴，驚飛不成字。[END]
[Q]十四弟歸洪州賦莫如兄弟四章贈行  其一[A]惱人自作樂，休休莫莫莫。相看將白頭，止有不如昨。[END]
[Q]十四弟歸洪州賦莫如兄弟四章贈行  其二[A]北來哺慈烏，南歸護爾雛。昨夜雲飛雁，相隨我不如。[END]
[Q]十四弟歸洪州賦莫如兄弟四章贈行  其三[A]志欲收九族，別離乃同生。誰能成此意，惟有孔方兄。[END]
[Q]十四弟歸洪州賦莫如兄弟四章贈行  其四[A]大父無恙時，刻意教子弟。歸掃松楸下，淚我萬里涕。[END]
[Q]荆州即事藥名詩八首  其一[A]四海無遠志，一溪甘遂心。牽牛避洗耳，卧著桂枝陰。[END]
[Q]荆州即事藥名詩八首  其二[A]前湖後湖水，初夏半夏凉。夜闌鄉夢破，一雁度衡陽。[END]
[Q]荆州即事藥名詩八首  其三[A]千里及歸鴻，半天河影東。家人森戶外，笑擁白頭翁。[END]
[Q]荆州即事藥名詩八首  其四[A]天竺黄卷在，人中白髮侵。客至獨掃榻，自然同此心。[END]
[Q]荆州即事藥名詩八首  其五[A]垂空青幕六，一一排風開。石友常思我，預知子能來。[END]
[Q]荆州即事藥名詩八首  其六[A]幽澗泉石綠，閉門聞啄木。運柴胡奴歸，車前挂生鹿。[END]
[Q]荆州即事藥名詩八首  其七[A]雨如覆盆來，平地沒牛膝。回望無夷陵，天南星斗濕。[END]
[Q]荆州即事藥名詩八首  其八[A]使君子百姓，請雨不旋復。守田意飽滿，高壁掛龍骨。[END]
[Q]題花光老爲曾公卷作水邊梅[A]梅蕊觸人意，冒寒開雪花。遙憐水風晚，片片點汀沙。[END]
[Q]題燕邸洋川公養浩堂畫二首  其一[A]蕭寺吟雙竹，秋醪薦二螯。破塵歸騎速，橫日雁行高。[END]
[Q]題燕邸洋川公養浩堂畫二首  其二[A]擁膝度殘臘，攀條驚早春。陳郎浮竹葉，著我北歸人。[END]
[Q]讀晉史[A]天下放玄虛，誰知與道俱。唯餘范武子，乃是晉諸儒。[END]
[Q]延壽寺見紅藥小魏揚州號爲醉西施[A]醉紅如墮珥，奈此惱人香。政爾無言笑，未應吳國亡。[END]
[Q]臨江寺僧以金線猿皮蒙棐几[A]蒙茸冒枯几，想像掛霜枝。永失金衣友，文章安用爲。[END]
[Q]梨花[A]巧解逢人笑，還能亂蝶飛。清風時入戶，幾片落新衣。[END]
[Q]題石恪畫機織圖[A]荷鋤郎在田，行餉兒未返。終日弄鳴機，恤緯不思遠。[END]
[Q]以皮鞋底贈石推官三首  其一[A]道人不凋琢，萬鏡自明己。願公勤此履，深徹法源底。[END]
[Q]以皮鞋底贈石推官三首  其二[A]毗盧足趺光，照耀世界海。旋嵐黑風起，到岸得自在。[END]
[Q]以皮鞋底贈石推官三首  其三[A]鼻孔隨人走，日中忽見斗。踏定太衝脈，壁上挂着口。[END]
[Q]畫墨竹贊[A]人有歲寒心，乃有歲寒節。何能貌不枯，虛心聽霜雪。[END]
[Q]黄龍清和尚真贊[A]黄河徹底凍，白髮通心白。雖有顧陸手，百巧畫不得。[END]
[Q]贈嗣直弟頌十首  其一[A]饑渴隨時用，悲歡觸事真。十方無壁落，中有昔怨人。[END]
[Q]贈嗣直弟頌十首  其二[A]去日撒手去，來時無與偕。若將來去看，還似不曾齋。[END]
[Q]贈嗣直弟頌十首  其三[A]正觀心地時，絲髮亦無有。却來觀世間，冬後數九九。[END]
[Q]贈嗣直弟頌十首  其四[A]涪陵薩埵子，且道也旁行。亦嚼橫陳蠟，不愛孔方兄。[END]
[Q]贈嗣直弟頌十首  其五[A]江南鴻雁行，人言好兄弟。無端風忽起，縱橫不成字。[END]
[Q]贈嗣直弟頌十首  其六[A]萬里唯將我，回觀更有誰。初無卓錐地，今日更無錐。[END]
[Q]贈嗣直弟頌十首  其七[A]江南十兄弟，長被時一共。夢時各自境，獨與君同夢。[END]
[Q]贈嗣直弟頌十首  其八[A]雖受然燈記，不從然燈得。若會翻身句，彌勒真彌勒。[END]
[Q]贈嗣直弟頌十首  其九[A]向上關捩子，未曾說似人。困來一覺睡，妙絕更通神。[END]
[Q]贈嗣直弟頌十首  其一○[A]往日非今日，今年似去年。九關多虎豹，聊作地行仙。[END]
[Q]字頌[A]齋餘睡兀兀，占盡簷前日。不與一甌茶，眼前黑如漆。[END]
[Q]彭女禮北斗圖頌[A]白足禮江沙，七星在雲表。洗心無一塵，缺月西南曉。[END]
[Q]戲題戎州作余真[A]前身寒山子，後身黄魯直。頗遭俗人惱，思欲入石壁。[END]
[Q]禪頌[A]自古多如此，君今獨奈何。可來白雲裏，教汝紫芝歌。[END]
[Q]壽禪師悟道頌[A]樸落非他物，縱橫不是塵。山河及大地，全露法王身。[END]
[Q]和晏相公湖上四首  其一[A]霧霽山高牖，天寒水落沙。試披深岸草，往往見黄花。[END]
[Q]和晏相公湖上四首  其二[A]穫水登紅稻，篙舟割紫菱。杯盤見秋物，江海思飛騰。[END]
[Q]和晏相公湖上四首  其三[A]風枝挂危葉，飛動夕陽中。莫遣兒童撼，留看著露紅。[END]
[Q]和晏相公湖上四首  其四[A]折葦隨風色，枯荷盡雨聲。平波極眼凈，好放畫船行。[END]
[Q]城西書事五首  其一[A]蔬畦繞茅屋，林下轆轤遲。霜蔓已除架，風飄空挂籬。[END]
[Q]城西書事五首  其二[A]朱果繁霜後，甘甜半自零。忽驚林色曙，零落見殘星。[END]
[Q]城西書事五首  其三[A]犬吠村墟改，人移井臼空。誰家收栗罷，林脚有遺蓬。[END]
[Q]城西書事五首  其四[A]松陰不可憩，冷冽恐飛霜。時有高風過，乾花落石床。[END]
[Q]城西書事五首  其五[A]野竹蒙荒塹，寒花亂廢墟。秋郊足幽事，直欲带經鋤。[END]
[Q]徐秘校過池上見訪留五絕句  其一[A]林暗罷收笋，蹊空初掃花。靜中泉落岸，清極雨沾沙。[END]
[Q]徐秘校過池上見訪留五絕句  其二[A]舟小從波兀，橋深愛樹遮。風烟生遠思，何必慕乘槎。[END]
[Q]徐秘校過池上見訪留五絕句  其三[A]樽酒浮多蟻，舟篷覆似蝸。折楊爭貫鯉，編竹自撈蝦。[END]
[Q]徐秘校過池上見訪留五絕句  其四[A]多病宜田里，無名籍殿衙。一耽林館勝，回首笑塵譁。[END]
[Q]徐秘校過池上見訪留五絕句  其五[A]憐君此休駕，長日坐傾斜。山雨催行酒，林烟候煮茶。[END]
[Q]春貼子皇帝閣六首  其一[A]和氣生金殿，微風轉畫旗。年年好春色，先是帝家知。[END]
[Q]春貼子皇帝閣六首  其二[A]迎氣來歸胙，宜春祝降祥。皇心勤治切，應喜寸陰長。[END]
[Q]春貼子皇帝閣六首  其三[A]醇醴浮金斝，柔蔬飣玉盤。嘗新兼介壽，齊奉兩宮歡。[END]
[Q]春貼子皇帝閣六首  其四[A]晝漏新添刻，春寒早放班。恩隨寬大詔，一日遍人間。[END]
[Q]太皇太后閣六首  其一[A]位歷三朝重，風行四海深。坐將仁厚意，潛助發生心。[END]
[Q]太皇太后閣六首  其二[A]銅霤消殘凍，朱樓拂早霞。傳聲回步輦，來賞小桃花。[END]
[Q]太皇太后閣六首  其三[A]視膳回天仗，含飴樂聖辰。定應彤管筆，書美繫王春。[END]
[Q]太后閣六首  其一[A]正閫成王化，開宮奉母儀。身當四海養，壽祝萬年期。[END]
[Q]太后閣六首  其二[A]玉律生陽早，金鋪上日遲。枝間雙鵲語，應是報春祺。[END]
[Q]太后閣六首  其三[A]平曉開朱戶，輕寒御練衣。宮童移鈿扇，慶壽早朝歸。[END]
[Q]皇后閣五首  其一[A]后德侔姬國，嬪風協舜家。進賢陽爲長，修教月增華。[END]
[Q]皇后閣五首  其二[A]春色平明到，微風弄綵幡。稍回宮柳弱，更助壁椒溫。[END]
[Q]皇后閣五首  其三[A]暖日暉暉動，清渠决决流。六宮修歲事，拂拭採桑鈎。[END]
[Q]夫人閣四首  其一[A]臘雪餘香徑，朝暉上綺甍。翠生蘭蕙色，和入管弦聲。[END]
[Q]夫人閣四首  其二[A]重錦褰粧幕，輕羅換舞衣。釵頭雙燕子，先向社前飛。[END]
[Q]和太素雙頭牡丹兼呈子華[A]群英日零謝，并蒂發奇芳。願以附驛使，爲兄壽且昌。[END]
[Q]某伏蒙寄示五言二韵詩輒次韵上呈聊以見志[A]尚不求真語，何能計妄言。且饒只麽會，猶是弄精魂。[END]
[Q]和景純栽松  其一[A]芳根出澗底，秀木依牆東。莫顧一時好，當觀三世空。[END]
[Q]和景純栽松  其二[A]論堅莫如松，言脆莫如葱。堅脆卒同盡，無盡無如翁。[END]
[Q]潤州[A]雄風摇碧綠，畫角吊黄昏。一带分江記，雙峰點海門。[END]
[Q]王昭君  其一[A]不惜將黄金，爭頭買顔色。妾貌自可恃，誰能苦勞力。[END]
[Q]王昭君  其二[A]絕艷生殊域，芳年入內庭。誰知金屋寵，只是信丹青。[END]
[Q]王昭君  其三[A]幾歲後宮塵，今朝絕國春。君王重恩信，不欲遣他人。[END]
[Q]王昭君  其四[A]極目胡沙滿，傷心漢月圓。一生埋沒恨，長入四條弦。[END]
[Q]吳趨曲  其一[A]萬頃平湖水，晴光射早霞。紅裙鬥畫楫，相結採荷花。[END]
[Q]吳趨曲  其三[A]蕩漾水中舟，徘徊岸邊馬。相看兩不語，密意待誰寫。[END]
[Q]驄馬[A]𮫃鬣擁如雲，西人號乞銀。更逢桓御史，特地起精神。[END]
[Q]蒲氏別墅十詠 方湖[A]風交蒲葦亂，烟斷鳬鶩飛。日暮一笛起，扁舟垂釣歸。[END]
[Q]蒲氏別墅十詠 涵碧亭[A]軒窗曉吹清，枕簟晴光冷。亭上逍遥人，滿身摇水影。[END]
[Q]蒲氏別墅十詠 白蓮堂[A]逼簾呈素艷，入座薦清香。何以陪暑飲，對之飛玉觴。[END]
[Q]蒲氏別墅十詠 芙蓉溪[A]曉靄滋花色，晴輝發水光。何人露新纈，不管著秋霜。[END]
[Q]蒲氏別墅十詠 魚池[A]積水自淵淵，來源常汩汩。岸上翠衣禽，對人時一沒。[END]
[Q]蒲氏別墅十詠 蓮池[A]紫蓋嫩貼水，玉梢長刺沙。避風紅出沒，驚雨綠交加。[END]
[Q]蒲氏別墅十詠 清蟾橋[A]溪光摇玉璧，雲影漏金盤。誰此伴高興，畫橋憑曲欄。[END]
[Q]蒲氏別墅十詠 稻畦[A]决水轉橫渠，交塍畫方罫。秋風報秋熟，滿頃吹罷亞。[END]
[Q]蒲氏別墅十詠 朝真堂[A]高臺按虛境，飛駕羅太空。小兆佩神虎，每來清夜中。[END]
[Q]蒲氏別墅十詠 草庵[A]深深鄭真谷，小小焦先廬。借問貯何物，滿床皆隠書。[END]
[Q]傲吏[A]管馬心何在，排車意自閑。問時將手板，柱頰對西山。[END]
[Q]閬州東園十詠 錦屏閣[A]茂林斑若錦，秀巘矗如屏。底處供登覽，闌干在杳冥。[END]
[Q]閬州東園十詠 清風臺[A]無時來見襲，有地更臨高。坐客清談起，紛紛落麈毛。[END]
[Q]閬州東園十詠 四照亭[A]畫箔褰何礙，珍叢發已圓。願公皆遍賞，莫爲一隅偏。[END]
[Q]閬州東園十詠 柳橋[A]挼風誇晚態，垂雨怯春寒。爲問題芳意，同誰倚畫欄。[END]
[Q]閬州東園十詠 曲池[A]水似珠璫入，池如玉磬開。臨流唯自適，魚鳥莫相猜。[END]
[Q]閬州東園十詠 明月臺[A]微稜生海角，圓魄到天心。共上唯佳客，無容照俗襟。[END]
[Q]閬州東園十詠 三角亭[A]合棟交生角，回欄互引牙。由來因地勢，不是故尖斜。[END]
[Q]閬州東園十詠 花塢[A]繚繞穿紅萼，爛斑踏紫苔。誰將錦步障，端爲使君開。[END]
[Q]閬州東園十詠 藥欄[A]玉笋齊抽日，金釭競列時。自然俱可愛，莫放畫簾垂。[END]
[Q]閬州東園十詠 郎中庵[A]已築環爲堵，仍裁月作床。公來時隠几，身世在羲皇。[END]
[Q]送酒與呂令答所示詩  其二[A]見說西溪裏，群花艷正繁。不知紅影下，誰共醉芳樽。[END]
[Q]水葓[A]紅芳宵露清，翠節曉霜犯。雨後曬殘日，秋容滿庭楹。[END]
[Q]黄蜀葵[A]錦江何日別，漆水今朝見。清露染顔色，秋鵝一分淺。[END]
[Q]鼓子[A]柔條長百尺，秀萼包千葉。不惜作高架，爲君相引接。[END]
[Q]鄠上懷古[A]未曉南山去，從禽夜不歸。凡行多少地，十二所更衣。[END]
[Q]石竹[A]蜂齧紅蕊爛，蟲啼碧叢短。秋風略地起，惟有蒼苔管。[END]
[Q]下金鷄山[A]峽束幾重烟，山分數尺天。岩猿與溪鳥，一似過飛仙。[END]
[Q]小閣戲書[A]閑揭新刊集，時裝舊窨香。還如到茂灌，無物在床旁。[END]
[Q]送堅甫同年  其五[A]華亭有珍禽，毛豐而骨細。他日上隋渠，爲我致清唳。[END]
[Q]即事[A]公禮欲下格，具觀人所存。須知范孟博，豈肯伏陳蕃。[END]
[Q]仙人  其二[A]頭梳三角髻，餘髪散垂腰。時伴秦樓女，月明吹紫簫。[END]
[Q]山堂前庭有奇石數種其狀皆與物形相類在此久矣自余始名而詩之 鸚鵡石[A]靜立身微聳，驚窺首略回。何人將至此，應自隴山來。[END]
[Q]山堂前庭有奇石數種其狀皆與物形相類在此久矣自余始名而詩之 狻猊石[A]巨尾蟠深草，豐毛覆古苔。雕欄臨綺席，長欲上香臺。[END]
[Q]山堂前庭有奇石數種其狀皆與物形相類在此久矣自余始名而詩之 崑崙石[A]雨漬身如漆，苔侵面若藍。問時都不語，應是憶扶南。[END]
[Q]山堂前庭有奇石數種其狀皆與物形相類在此久矣自余始名而詩之 羅剎石[A]洗濯形容露，剜挑口眼通。試教常點檢，每夜定飛空。[END]
[Q]山堂前庭有奇石數種其狀皆與物形相類在此久矣自余始名而詩之 珊瑚石[A]海底初生處，扶疏苦未全。幾時隨鐵網，流落漢江邊。[END]
[Q]病眼[A]病眼每至午，其視何𥉂𥉂。安得張中書，就欲求古方。[END]
[Q]守居園池雜題 湖橋[A]飛橋架橫湖，偃若長虹卧。自問一日中，往來凡幾過。[END]
[Q]守居園池雜題 橫湖[A]長湖直東西，漾漾承守寢。一望見荷花，天機織雲錦。[END]
[Q]守居園池雜題 書軒[A]清泉繞庭除，綠篠映軒檻。坐此何可爲，惟宜弄鉛槧。[END]
[Q]守居園池雜題 冰池[A]日暮池已冰，翩翩下鳬鶩。不怕池中寒，便於冰上宿。[END]
[Q]守居園池雜題 竹塢[A]文石間蒼苔，相引入深塢。莫撼青琅玕，無時露如雨。[END]
[Q]守居園池雜題 菡萏軒[A]朝陽媚秋漪，菡萏隔深竹。誰開翠錦障，無限點銀燭。[END]
[Q]守居園池雜題 荼蘼洞[A]柔條綴繁英，擁架若深洞。是處欲清香，憑風爲持送。[END]
[Q]守居園池雜題 篔簹谷[A]千輿翠羽蓋，萬錡綠沈槍。定有葛陂種，不知何處藏。[END]
[Q]守居園池雜題 金橙徑[A]金橙實佳果，不爲土人重。上苑聞未多，誰能爲移種。[END]
[Q]守居園池雜題 荻浦[A]枯荻饒霜風，暮寒聲索索。無限有微禽，捉之宿如客。[END]
[Q]守居園池雜題 蓼嶼[A]孤嶼紅蓼深，清波照寒影。時有雙鷺鷥，飛來作佳景。[END]
[Q]守居園池雜題 望雲樓[A]巴山樓之東，秦嶺樓之北。樓上捲簾時，滿樓雲一色。[END]
[Q]終南山[A]終南際滄海，千里張屏風。落月沈山西，朝陽生嶺東。[END]
[Q]火浣壇[A]天游神不虛，火解形復見。明明學道心，不與劫火變。[END]
[Q]許真君祠[A]舊怪神仙事，燕齊得浪傳。丹青此堂上，想像爲依然。[END]
[Q]酒舫[A]美酒留人飲，乘風縱客槎。秋潭夜深月，春嶼雨餘花。[END]
[Q]竹岡[A]夤緣映層阜，蒼翠復春苔。君知愛霜雪，若个是龍材。[END]
[Q]寒食後聞雁[A]後雁來何暮，春風萬里情。江南多燕子，無處覓同聲。[END]
[Q]丹井[A]古井玄泉色，仙人玉鏡寒。照來知骨相，作意就金丹。[END]
[Q]初夜[A]栖雞已登屋，宿羽復歸林。不語聽鐘坐，默默千里心。[END]
[Q]郡樓晚坐同陳掾[A]雲來湖外雨，樓倚樹梢風。不惜清凉意，持將與子同。[END]
[Q]人日立春[A]花勝已宜春，剪綵更爲人。風光今日好，顔貌一時新。[END]
[Q]送韓玉汝司封奉使兩浙聞諸公先分題用池塘生春草園柳變鳴禽字合爲十章四句  其一[A]赤驥脫馵羈，軒然視瑶池。公持漢使節，不減豸冠時。[END]
[Q]送韓玉汝司封奉使兩浙聞諸公先分題用池塘生春草園柳變鳴禽字合爲十章四句  其二[A]三江互東南，波浪浮日光。峽中起奔濤，積錢僅成塘。[END]
[Q]送韓玉汝司封奉使兩浙聞諸公先分題用池塘生春草園柳變鳴禽字合爲十章四句  其三[A]吳帆若飛鴻，千里長風生。組練白玉粒，一月來上京。[END]
[Q]送韓玉汝司封奉使兩浙聞諸公先分題用池塘生春草園柳變鳴禽字合爲十章四句  其四[A]利術析秋毫，心計遊無垠。亦有甘棠蔭，蔽芾如舊春。[END]
[Q]送韓玉汝司封奉使兩浙聞諸公先分題用池塘生春草園柳變鳴禽字合爲十章四句  其五[A]忽爲嚴霜誅，慘戚動秋草。狐狸不足問，豺狼詎橫道。[END]
[Q]送韓玉汝司封奉使兩浙聞諸公先分題用池塘生春草園柳變鳴禽字合爲十章四句  其六[A]諸公惜分手，置酒倚名園。長廊蔽修景，晝無車馬喧。[END]
[Q]送韓玉汝司封奉使兩浙聞諸公先分題用池塘生春草園柳變鳴禽字合爲十章四句  其七[A]露光洗高花，風力曳垂柳。上客請賦詩，主人起爲壽。[END]
[Q]送韓玉汝司封奉使兩浙聞諸公先分題用池塘生春草園柳變鳴禽字合爲十章四句  其八[A]春濃芳菲雜，日夕境氣變。望望檣上烏，去去令人羨。[END]
[Q]送韓玉汝司封奉使兩浙聞諸公先分題用池塘生春草園柳變鳴禽字合爲十章四句  其九[A]壯年吳會遊，常有懷遠情。想見瓜步南，草長鶑亂鳴。[END]
[Q]送韓玉汝司封奉使兩浙聞諸公先分題用池塘生春草園柳變鳴禽字合爲十章四句  其一○[A]驛騎傳梅花，書帖封來禽。何以慰別愁，遲此瑶華音。[END]
[Q]花嶼[A]孤絕池心嶼，高低水面花。若無舟楫到，應似隔仙家。[END]
[Q]池上[A]罷客棋仍在，留書卷未終。荷喧知過雨，萍聚見來風。[END]
[Q]嘯臺[A]高臺見百里，長嘯海風生。爲問塵埃耳，能聞鸞鶴聲。[END]
[Q]鼎池[A]仙去遺金鼎，年深認劫灰。懷人何限意，時向鼎池來。[END]
[Q]故人謝師厚刻唐賢淳于先生墓詩于善謔驛系語其後刻石後二年師厚去世明年余過善謔驛讀詩悲之因作淳于墓詩又題二韵追悼師厚平生忘形善謔莫逆惟師厚爲然也[A]故人墳宿草，翰墨想遺風。善謔知君意，何傷睿武公。[END]
[Q]與持國約游環溪大風不果往又過曾氏值主人之病[A]人事不如意，出門安可期。終須賞春物，那問主人爲。[END]
[Q]蓮池[A]蓮花水底紅，荷葉岸邊風。五月蟬鳴後，君應愛此中。[END]
[Q]東樓[A]樓前淮水上，遠樹似魚鱗。來帆與去櫂，腸斷倚欄人。[END]
[Q]長門曲  其一[A]凝笳來鳳輦，玉宇開深殿。君恩春風迴，那向秋時怨。[END]
[Q]長門曲  其二[A]君心似明月，月缺應再圓。但令黄河水，到海還上天。[END]
[Q]書堂對雪  其一[A]幽居遠人境，竹柏映吾廬。滿目山林意，今晨霰雪初。[END]
[Q]書堂對雪  其二[A]積風寒玉折，驚鳥落花餘。定有麕麚迹，環林未掃除。[END]
[Q]雨後回文[A]綠水池光冷，青苔砌色寒。竹幽啼鳥亂，庭暗落花殘。[END]
[Q]旅舍不寐作回文四句[A]定雲浮黑月，驚風觸巢鳥。暝燈客單寢，短夢恨遲曉。[END]
[Q]題古畫山水障子[A]應是塵外境，不隨陵谷遷。江山猶舊日，松柏又千年。[END]
[Q]宜城酒[A]九醖宜城酒，人傳峴首碑。古今情不別，更問習家池。[END]
[Q]題翠微亭[A]竹根穿石嘴，松影入泉心。不致玄玄處，白雲徒自深。[END]
[Q]道間所見[A]窄窄山腰路，娟娟屋角花。谿回蔽修竹，鷗暖戲春沙。[END]
[Q]漫題[A]著雨林花暗，敲風檻竹幽。翠屏疎得夢，紅葉忽驚秋。[END]
[Q]頌古五首  其三[A]鶴立松梢月，魚行水底天。風光都占斷，不費一文錢。[END]
[Q]頌古五首  其五[A]村飲夜歸來，健倒三四五。摩挲青莓苔，莫瞋驚著汝。[END]
[Q]隆蔭堂[A]意得壺觴外，心清杖屨間。簿書休吏早，花鳥向人閑。[END]
[Q]偈頌五首  其五[A]昨日栽茄子，今日種冬瓜。一聲河滿子，和月落誰家。[END]
[Q]偈頌二十二首  其四[A]一九與二九，相逢不出手。巍巍不動尊，脚不離地走。[END]
[Q]偈頌二十二首  其二三[A]年盡不燒錢，鼠穴被蛇穿。直饒玄會得，對面隔西天。[END]
[Q]題廬山圓通[A]水聲山色裏，猿嘯月明天。喚作圓通境，更參三十年。[END]
[Q]送道者幹瀾溪橋[A]萬古瀾溪上，無風浪拍空。路窮橋斷處，看子展神通。[END]
[Q]偈七首  其四[A]秋光清淺時，白鷺和烟島。良哉觀世音，全身入荒草。[END]
[Q]偈七首  其五[A]寶劍未出匣，神光射斗牛。千兵雖易得，一將實難求。[END]
[Q]擬古閨怨三首  其一[A]爲郎縫春衣，春盡郎未歸。羞見庭下花，一雙胡蝶飛。[END]
[Q]擬古閨怨三首  其二[A]良人久在外，想像裁香羅。放下金粟尺，無言顰翠蛾。[END]
[Q]擬古閨怨三首  其三[A]花開復花謝，墮在藩溷邊。不惜花落盡，惜無長少年。[END]
[Q]自南齋晚歸二絕  其一[A]返照南山脚，西風古渡頭。破烟雙鷺晚，抱葉一蟬秋。[END]
[Q]自南齋晚歸二絕  其二[A]溪凉魚發發，山靜鳥飛飛。草笠兒驅犢，荆釵女浣衣。[END]
[Q]用十梅韻答馮簿  其一[A]今代馮野王，聲滿東海濱。可敬亦可愛，溫然氣如春。[END]
[Q]用十梅韻答馮簿  其二[A]綠綺絃朱絲，爲我調白雪。此亦公緒餘，所長兼五絕。[END]
[Q]用十梅韻答馮簿  其三[A]嘗試評公詩，崖岸極孤絕。同僚筆可焚，後學巾宜折。[END]
[Q]用十梅韻答馮簿  其四[A]清真去邊幅，明白傾底裏。枳棘見鸞凰，十倍跫然喜。[END]
[Q]用十梅韻答馮簿  其五[A]講道師友少，稽古編簡殘。何以起斯文，念之心爲寒。[END]
[Q]用十梅韻答馮簿  其六[A]銀鈎入翠珉，文字本膚淺。以書不以辭，恃此或行遠。[END]
[Q]用十梅韻答馮簿  其七[A]人品如許高，不卑一官小。居之以廉勤，王事豈難了。[END]
[Q]用十梅韻答馮簿  其八[A]霏霏玉麈談，鄙吝堪澡雪。每見輒有聞，敢憚頻磬折。[END]
[Q]用十梅韻答馮簿  其九[A]道本無垢凈，境自有喧寂。願聞禪說中，何以得真實。[END]
[Q]用十梅韻答馮簿  其一○[A]黄門執戟翁，晚乃薄詞賦。我宜草玄文，未必知妙處。[END]
[Q]勝賞亭[A]路入三家市，牆圍十畝園。雲山如畫出，人住小桃源。[END]
[Q]贈郭相士[A]兩眼明如月，江湖度十春。問誰當鼎貴，笑說未逢人。[END]
[Q]題楊解元壽萱堂二首  其一[A]濟濟斑衣子，怡怡白髮親。紫萱偏得地，玉樹解留春。[END]
[Q]題楊解元壽萱堂二首  其二[A]冬夏勤溫凊，晨昏潔膳羞。堂中人不老，庭下草忘憂。[END]
[Q]徹雲澗[A]延綿不可窮，寒光徹雲際。落石早雷鳴，濺空春雨細。[END]
[Q]題惠聚寺[A]人莫嫌山小，僧還愛寺靈。殿高神氣力，龍活客丹青。[END]
[Q]平望贈蚊[A]安得神仙術，試爲施康濟。使此平望村，如吾江子匯。[END]
[Q]山下泉[A]可致清川廣，難量利物功。涓流此山下，誰識去無窮。[END]
[Q]紇那曲 一[A]楊柳鬱青青，竹枝無限情。同郎一回顧，聽唱紇那聲。[END]
[Q]紇那曲 二[A]蹋曲興無窮，調同辭不同。願郎千萬壽，長作主人翁。[END]
[Q]生查子 一[A]侍女動妝匳，故故驚人睡。那知本未眠，背面偷垂淚。[END]
[Q]生查子 二[A]嬾卸鳳凰釵，羞入鴛鴦被。時復見殘燈，和煙墜金穗。[END]
[Q]一片子[A]柳色青山映，梨花雪鳥藏。綠窗桃李下，閑坐歎春芳。[END]
[Q]上同州使君伯[A]大賢本孤立，有時起絲綸。伯父自天稟，元功載生人。[END]
[Q]留別[A]桑林映陂水，雨過宛城西。留醉楚山別，陰雲暮霋霋。[END]
[Q]贈李侍御[A]青冥孤雲去，終當暮歸山。志士杖苦節，何時見龍顏。[END]
[Q]又贈李侍御[A]渺然客子魂，倏鑠川上暉。還雲慘知暮，九月仍未歸。[END]
[Q]送別[A]春江愁送君，蕙草生氤氳。醉後不能語，鄉山雨雰雰。[END]
[Q]失題[A]時與醉林壑，因之墮農桑。槐煙漸含夜，樓月深蒼茫。[END]
[Q]失題[A]桑葉下墟落，鵾雞鳴渚田。物情每衰極，吾道方淵然。[END]
[Q]失題[A]胡風迎馬首，漢月學蛾眉。久戍人將老，長征馬不肥。[END]
[Q]贈日本僧空海離合詩[A]仍可萬里來，可非衒其才。增學助元機，土人如子稀。[END]
[Q]句[A]此心復何已，新月清江長。雲歸石壁盡，月照霜林清。[END]
[Q]咏郢州[A]百年宋玉石，三里莫愁鄉。地接荆門近，煙迷漢水長。[END]
[Q]自君之出矣  其一[A]自君之出矣，心意遠相隨。拆破唐人絹，經經是雙絲。[END]
[Q]自君之出矣  其二[A]自君之出矣，玉鑑生塵垢。蓮子種成荷，曷時可成藕。[END]
[Q]自君之出矣  其三[A]自君之出矣，懶粧眉黛濃。愁心如屋漏，點點不移床。[END]
[Q]春日曲[A]中婦掃蠶蟻，挈籃桑樹間。小姑摘新茶，日斜下前山。[END]
[Q]路上花[A]富女易生驕，貧女難保節。慇懃路上花，行人意先折。[END]
[Q]湘江曲[A]湘江無潮水，日夜一向流。別心無彼此，兩處各悠悠。[END]
[Q]山中吟[A]小豎驅牛羊，日照山下道。山翁家業貧，青松不得老。[END]
[Q]繰絲曲[A]荻箔爭收繭，瓢輪鬭卷絲。未充身上著，先賣給朝饑。[END]
[Q]同地歌[A]堂前種黄葵，百結種葵畔。同地不同心，徒令永相見。[END]
[Q]三閣詞  其一[A]龔孔與麗華，迷昏竟宵晝。只知歡似前，豈知禍萌後。[END]
[Q]三閣詞  其二[A]三閣變瓦礫，歡樂一時休。草沒石井欄，草亦爲汝羞。[END]
[Q]莫愁曲[A]莫愁石城住，今來無莫愁。只重石城水，曾汎莫愁舟。[END]
[Q]三峽吟[A]山水七百里，上有青楓林。啼猿不自愁，愁落行人心。[END]
[Q]尋僧[A]秋凈日暉暉，間行風滿衣。尋僧雖不遇，折得菊花歸。[END]
[Q]釣魚臺[A]不慕渭水濱，豈借嚴陵境。巨人留神跡，持竿釣月影。[END]
[Q]華亭百詠 顧亭林[A]旦暮潮流急，東西徑路斜。無從質疑字，共屬野王家。[END]
[Q]華亭百詠 顧府君宅[A]蕭蕭蘭若地，知是府君居。祠事今誰奉，吾來一嘆吁。[END]
[Q]華亭百詠 東庵異跡[A]地勝風雷吼，人疑湧海潮。將軍英爽在，何物敢興妖。[END]
[Q]華亭百詠 金山[A]激浪聞澎湃，山神陰力多。風濤歸指顧，海若敢誰何。[END]
[Q]華亭百詠 安公像[A]浮鉢來滄海，幡然厭世塵。補陀崖畔月，長照定中身。[END]
[Q]華亭百詠 寒穴泉[A]濆湧懸崖下，泠泠注不窮。將期挹甘冷，弱水漸難通。[END]
[Q]華亭百詠 蘇州洋[A]已出天池外，狂瀾尚爾高。蠻商識吳路，歲入幾千艘。[END]
[Q]華亭百詠 華亭谷[A]瀰漫達迥野，潮汐往來頻。慣識松陵路，重來不問津。[END]
[Q]華亭百詠 八角井[A]浚極疑無底，丰棱定有因。沈沈中夜月，照影屬何人。[END]
[Q]華亭百詠 陸機茸[A]二陸爲童日，驅馳屢忘歸。至今桑柘響，禽鳥尚驚飛。[END]
[Q]華亭百詠 柘湖[A]展武沈淪後，波澄一鑑明。桑田復更變，觸目總柴荆。[END]
[Q]華亭百詠 秦女祠[A]狼秦崇苛政，有女亦蒙冤。欲弔興亡事，神應恥重論。[END]
[Q]華亭百詠 唳鶴湖[A]洸蕩雲閒路，奫淪一水深。月光涵露重，遥聽九皋音。[END]
[Q]華亭百詠 三女岡[A]玉殮知無有，香魂計已銷。頻來吟楚些，歲久若爲招。[END]
[Q]華亭百詠 金山城[A]治盛周康世，東游豈信然。城闉亦隳廢，門堞漫相傳。[END]
[Q]華亭百詠 前京城[A]廬落皆無有，依稀古堞存。登臨認遺跡，林莽暮煙昏。[END]
[Q]華亭百詠 崑山[A]歲久阡原變，平時草木深。英才沒黄壤，舊事不堪尋。[END]
[Q]華亭百詠 陸機宅[A]華亭今何在，千年謾有名。披榛問遺裔，寂寞一傷情。[END]
[Q]華亭百詠 谷水[A]短櫂經由處，風披藻荇香。中宵孤鶴唳，片月映滄浪。[END]
[Q]華亭百詠 秦皇馳道[A]歎昔秦皇帝，何年此逸遊。迢迢大堽路，千古爲嗟羞。[END]
[Q]華亭百詠 征北將軍墓碑[A]畸嶇尋古隧，衰草隠寒原。欲讀將軍事，豐碑祗半存。[END]
[Q]華亭百詠 鳳皇山[A]覽德來何代，慵歸丹穴藏。甘心化爲石，萬歲瑞吾皇。[END]
[Q]華亭百詠 陸寶山[A]祕寶封堅石，山靈謹護藏。欲爲中帑助，時復露輝光。[END]
[Q]華亭百詠 佘山[A]人與室俱化，陰森松竹寒。時時見孤鶴，疑此守神丹。[END]
[Q]華亭百詠 集賢里[A]冠蓋游從日，欣然萃一鄉。田原總如昨，誰復嗣餘芳。[END]
[Q]華亭百詠 白龍洞[A]呼吸湖中水，山椒寄此身。洞門風雨夜，電火逐霜鱗。[END]
[Q]華亭百詠 石魚[A]雙鯉何年刻，悠然鬐鬛全。登臨忽懷遠，尺素若爲傳。[END]
[Q]華亭百詠 秀道者塔[A]辛勤成鴈塔，俄赴積薪焚。靜夜眈眈影，疑來護刻文。[END]
[Q]華亭百詠 靈峰庵[A]路湧金沙地，高人此築庵。爲詢林下客，妙語與誰參。[END]
[Q]華亭百詠 芥子庵[A]林外三椽建，常思愒息時。莫教嫌迫窄，中有五須彌。[END]
[Q]華亭百詠 澱山[A]殿閣輝金碧，遐觀足畫圖。維舟一登覽，誤涉小方壺。[END]
[Q]華亭百詠 三姑廟[A]神居陰物護，臬閾捍洪波。莫慮蛟龍怒，年來畏叱訶。[END]
[Q]華亭百詠 蓮巢[A]記得荷香裏，蛾眉唱采蓮。千年龜欲總，不見葉田田。[END]
[Q]華亭百詠 鬼書[A]壯士爲儒恥，捐軀志所甘。無名豫青史，幽憤亦何堪。[END]
[Q]華亭百詠 孔宅[A]廟貌逾千祀，泥封古碣昏。傳云素王宅，真贋與誰論。[END]
[Q]華亭百詠 袁崧宅[A]疆場功成後，歸來卜一邱。當時應種德，名字播千秋。[END]
[Q]華亭百詠 俞塘[A]延袤三鄉外，東流與海通。河神屢加惠，帆借往來風。[END]
[Q]華亭百詠 鶴坡[A]索寞東郊遠，仙禽盡此藏。夢回明月夜，林杪響圓吭。[END]
[Q]華亭百詠 沙岡[A]千里平沙地，聯通江海湄。謾傳因激浪，疑是蚌成基。[END]
[Q]華亭百詠 御史涇[A]疏鑿人何在，流功幾世餘。農氓誦名氏，不數鄭公渠。[END]
[Q]華亭百詠 滬瀆[A]泛泛松江水，迢迢笠澤通。萬年知禹力，灌溉有餘功。[END]
[Q]華亭百詠 東堂[A]廳左清閒處，金猊罩寶香。令君今學道，來此吸朝陽。[END]
[Q]華亭百詠 思齊堂[A]伊昔絃歌治，能聲著海隅。升堂想遺迹，勵志欲齊驅。[END]
[Q]華亭百詠 月榭[A]簷角銜牆固，明疏護翠羅。公餘秉談麈，竟夕對金波。[END]
[Q]華亭百詠 濯纓亭[A]輿梁斜倚處，簷影墜清流。往往抽簪者，常爲孺子羞。[END]
[Q]華亭百詠 石獸[A]刻鑿知何謂，彌年亦有神。宵行無足怪，一吼已驚人。[END]
[Q]華亭百詠 震橋[A]瓦木明丹堊，初期鎮此方。石梁今欲圮，尤益富蠻商。[END]
[Q]華亭百詠 小隠園[A]妝點林泉趣，銷除市井心。平生跧伏計，到此意偏深。[END]
[Q]華亭百詠 姚將軍廟[A]陰功周邑境，南面固宜然。毋復論民事，神今憚改遷。[END]
[Q]華亭百詠 趙店[A]日日黄塵路，喧豗漲市聲。神靈自安此，不欲變名稱。[END]
[Q]華亭百詠 望雲橋[A]憶昨登臨日，卿雲正四翔。重來窮目力，天末起祥光。[END]
[Q]華亭百詠 石幢[A]矻立應千載，傳因海眼成。蓬萊水清淺，曾不見敧傾。[END]
[Q]華亭百詠 普照寺[A]高門收畫戟，即此建精藍。施予恩雖在，緇流絕不談。[END]
[Q]華亭百詠 彌陀閣[A]拄策徐徐上，回環佛頂游。九山俱在望，目斷暮煙浮。[END]
[Q]華亭百詠 羅漢院[A]邃宇中何有，臺山五百尊。云何困人力，金像總塵昏。[END]
[Q]華亭百詠 丁公橋[A]令威仙去後，遺迹歎成非。華表成烏有，何年見鶴歸。[END]
[Q]華亭百詠 雲閒館[A]郵亭臨爽塏，杗廇架修虹。我亦輪蹄客，心期訪士龍。[END]
[Q]華亭百詠 福順廟[A]門垣雖蠹壞，古屋尚深沈。鳥雀猶知避，斯民盍致欽。[END]
[Q]華亭百詠 東嶽行祠[A]明主東封後，龜蒙望益尊。巍然此行宇，時許薦蘋蘩。[END]
[Q]華亭百詠 西庵[A]蚤爲儒冠誤，齊心學竺乾。而今林下塔，夜夜戒光圓。[END]
[Q]華亭百詠 白龍潭[A]神物幽潛地，滄滄水接空。不緣嘗應禱，誰識有殊功。[END]
[Q]華亭百詠 毗盧庵[A]捫蘿通一徑，修竹蔽中籬。只有奎章在，龍神暗護持。[END]
[Q]華亭百詠 西林[A]林外初晴後，斜陽滿芰荷。頻來指靈鷲，此去路無多。[END]
[Q]華亭百詠 陸瑁養魚池[A]誰得陶朱術，修池一水寬。皇恩浹魚鼈，不復敢垂竿。[END]
[Q]華亭百詠 小湖[A]獵獵風蒲外，淵淵明月秋。詩翁浮短艇，弭棹看浮鯈。[END]
[Q]華亭百詠 湖橋[A]瀲灩湖光好，荷風六月涼。倚欄吟不倦，魚鳥亦相忘。[END]
[Q]華亭百詠 唳鶴灘[A]養鶴人何在，湖邊水尚清。喚回中夜夢，灘上戛然聲。[END]
[Q]華亭百詠 泳波亭[A]呂梁觀已遠，沂水浴應難。却倚亭前柳，時時照影寒。[END]
[Q]華亭百詠 風月堂[A]夜靜蒲萄皺，雲舒玉鑑涼。築堂人不見，樽酒暗相望。[END]
[Q]華亭百詠 湖光亭[A]日暮蝦鬚卷，亭中雅燕開。微風起蘋末，波影動樽罍。[END]
[Q]華亭百詠 道院[A]浄觀今何在，唯餘柏色新。棲棲抱甕者，不是鍊丹人。[END]
[Q]華亭百詠 異木[A]蟠根知永遠，曲幹聳蛟虬。閩賈蒙私庇，年年此薦羞。[END]
[Q]華亭百詠 顯忠廟[A]俯拜祠堂下，遥思弼漢功。吁嗟孝宣帝，忘德太匆匆。[END]
[Q]華亭百詠 東寺[A]愛此楞伽士，勤修戒行成。文龜亦知善，來聽講經聲。[END]
[Q]華亭百詠 證覺院[A]有人明七浄，蠠沒締良因。歎惜流風替，誰爲無垢人。[END]
[Q]華亭百詠 栖真庵[A]仙路多官府，真人未上升。松窗霜月白，相對誦黄庭。[END]
[Q]華亭百詠 柳園[A]芳草池塘暖，東風桃杏繁。春歸人亦散，寂寞鎖園門。[END]
[Q]華亭百詠 陸四公廟[A]晉傑云亡久，嘉名未遽湮。嚴祠坐遺像，猶解福吳民。[END]
[Q]華亭百詠 南庵[A]施水功成後，眈眈梵宇深。升堂瞻貌象，默會祖師心。[END]
[Q]華亭百詠 姜庵[A]陰曀楸梧裏，鳥鳴落日中。九原人不作，明贊亦何功。[END]
[Q]華亭百詠 望仙橋[A]鶴駕乘風去，千年竟不歸。石梁憑望處，空復白雲飛。[END]
[Q]華亭百詠 三洞庵[A]勾曲山頭客，遨遊到市塵。星冠頂霜月，夜半正朝真。[END]
[Q]華亭百詠 浄居院[A]明眼知何在，山門久寂然。宗風未淪替，還喜一鐙傳。[END]
[Q]華亭百詠 冰檗庵[A]鳬舄栖遲地，池流一徑斜。先生久清苦，不肯競紛華。[END]
[Q]華亭百詠 圓珠庵[A]定回人寂靜，繞鼻碧蓮香。却認循簷月，摩尼發夜光。[END]
[Q]紹熙庚戌十月偕趙仲宗舜和潘謙之曾魯仲遊九峰芙蓉壽山紀行十首 過翠微院[A]古寺殘僧少，孤村碧樹圍。明朝山下路，愁絕望烟歸。[END]
[Q]生平[A]生平因寡合，歲晚交更少。非干世俗薄，自是志量小。[END]
[Q]劉正之宜樓四章  其一[A]春風滿庭除，琴瑟亦靜好。甕中有歡伯，相祝以偕老。[END]
[Q]劉正之宜樓四章  其二[A]屏山重回首，日暮起長思。鴻鴈來翩翩，共賦棠棣詩。[END]
[Q]劉正之宜樓四章  其三[A]君家兩寧馨，翠竹棲鸞鳳。筦簟燕新居，孔釋復抱送。[END]
[Q]劉正之宜樓四章  其四[A]山以靜故高，水以靜故深。福祿豈外求，萬感皆人心。[END]
[Q]嘉興道間二首  其一[A]平生事幽貞，足跡不出門。歲晚迫饑寒，暫得媒妁言。[END]
[Q]長風紙平渡[A]剪紙鋪平江，雁飛翬字雙。秋山青隔岸，誰啟讀書窗。[END]
[Q]搗藥兔長生[A]真水黄芽長，香風玉杵鳴。不爲三窟計，永伴一輪明。[END]
[Q]題淵明採菊圖[A]閑却經綸手，東籬把菊枝。先生花外意，難畫亦難詩。[END]
[Q]題蜀道難圖[A]蜀道難從古，于今分外難。江山風景在，忍把畫圖看。[END]
[Q]樂溪居萬卷樓三首  其一[A]小艇溪邊月，來尋萬卷樓。遂初讀書處，鶴去白雲留。[END]
[Q]樂溪居萬卷樓三首  其二[A]剩有溪山樹，書樓迹已陳。故人不可見，繞樹一悲吟。[END]
[Q]樂溪居萬卷樓三首  其三[A]萬壑注清流，孤煙起暮愁。龍山半溪落，鴈影過書樓。[END]
[Q]昭君怨[A]欲洗鉛華浄，那須畫手工。玉顔翻自誤，不似舊圖中。[END]
[Q]松雪[A]陰崖未知晴，松雪自在白。可恨晚風顛，飛寒亂苔石。[END]
[Q]七夕[A]纖巧逐時新，誰將大雅陳。天孫古機錦，笑殺世間人。[END]
[Q]張輯馮去非話別[A]此夕真成別，幽懷欲語誰。梅花霜月曉，獨起詠君詩。[END]
[Q]憶山中[A]山中桂香滿，無復向來遊。官事何時了，一年孤負秋。[END]
[Q]即事[A]僧屋藏深塢，漁舟带遠汀。誰教雙白鳥，來點暮山青。[END]
[Q]閏九[A]前月登高去，猶嫌菊未黄。秋風不相負，特地再重陽。[END]
[Q]旋摘盆柑[A]金丸手自摘，色味香三絕。從來天者全，風韻迥然別。[END]
[Q]夜歸[A]風急漏聲斷，月斜人影長。殘燈收短市，鴛瓦已凝霜。[END]
[Q]詠老桐[A]枯心不作花，儀鳳那采取。何當被朱弦，齎身大晟府。[END]
[Q]贈舟上人[A]放浪詩騷外，塵心鍊到空。白雲開夜觀，海月冷松風。[END]
[Q]倚樓[A]客意入燈篝，無詩過一秋。角聲吹雨斷，人在截雲樓。[END]
[Q]梅花集句  其一四八[A]前村深雪裏，天意不教遲。玉色復何異，東風萬古吹。[END]
[Q]梅花集句  其一四九[A]閶闔春風起，花開次第新。拂牆花樹動，疑是弄珠人。[END]
[Q]梅花集句  其一五○[A]素面凝香雪，孤根尚惹苔。春風有餘力，一一爲愁開。[END]
[Q]梅花集句  其一五一[A]上苑春何早，百花猶未知。逢春多霰雪，玉性肯磷緇。[END]
[Q]梅花集句  其一五二[A]雪中多日靜，春富野人家。廢苑荒堤外，誰知改歲華。[END]
[Q]梅花集句  其一五三[A]歲晚樹無葉，欹花半在池。水光斜漾月，憶在故山時。[END]
[Q]梅花集句  其一五四[A]自入春來早，梅花處處妍。幾家深樹裏，只怕晚風顛。[END]
[Q]梅花集句  其一五五[A]高枝分曉月，花發蝶先知。野渡冰生岸，清香可贈誰。[END]
[Q]梅花集句  其一五六[A]孤燈然客夢，疏雪亂梅花。憶昨經過處，鄉心月滿沙。[END]
[Q]梅花集句  其一五七[A]衆芳春競發，陰砌雪花殘。獨樹臨江古，猶疑畫上看。[END]
[Q]梅花集句  其一五八[A]官曆春猶淺，夜寒霜滿枝。欲消冰似雪，明月不須期。[END]
[Q]梅花集句  其一五九[A]客路逢人少，春城不盡頭。無風花自落，何處避春愁。[END]
[Q]梅花集句  其一六○[A]幾夕疏林下，山花慰客心。哀猿自相叫，惟恐暮雲陰。[END]
[Q]梅花集句  其一六一[A]高檣起行色，带月過江村。逐吹梅花落，無言只斷魂。[END]
[Q]梅花集句  其一六二[A]閏年春過後，衆樹碧光鮮。已瘦梅枝影，關心又一年。[END]
[Q]梅花集句  其一六三[A]冬暖梅花早，前庭如月輝。北人歸欲盡，不用惜花飛。[END]
[Q]梅花集句  其一六四[A]雪氣衝簾入，天寒白屋貧。不知園裏樹，先結日邊春。[END]
[Q]梅花集句  其一六五[A]春宵多旅夢，輕醉不成鄉。靜室簾孤捲，花間暗斷腸。[END]
[Q]梅花集句  其一六六[A]近舍新爲圃，春梅避石開。風兼殘雪起，詩思澀難裁。[END]
[Q]梅花集句  其一六七[A]忽見寒梅樹，西陵西又西。可憐枝上色，歸路莫相迷。[END]
[Q]梅花集句  其一六八[A]野蝶難爭白，芳香散着人。風光人不覺，寒氣日通春。[END]
[Q]梅花集句  其一六九[A]萬仞冰梢折，春回客未歸。黄昏掩門後，教熨看花衣。[END]
[Q]梅花集句  其一七○[A]寒雪梅中盡，紗窗薄似煙。怨魂迷恐斷，多是晚風前。[END]
[Q]梅花集句  其一七一[A]舊國迷江樹，羞將淚對花。老魂招不得，明月落誰家。[END]
[Q]梅花集句  其一七二[A]東風吹暖氣，花泛曉光鮮。破月斜天半，垂藤壓樹偏。[END]
[Q]梅花集句  其一七三[A]梅花今正發，折盡向南枝。相送河梁晚，春風動柳絲。[END]
[Q]梅花集句  其一七四[A]深居白雲穴，幽意滿山楹。風遞幽香去，何人識此情。[END]
[Q]梅花集句  其一七五[A]自愛新梅好，相懽得幾回。來年又相見，先發映春臺。[END]
[Q]梅花集句  其一七六[A]花落青軒樹，山僧带雪期。荒階羅疊蘚，未遠剩相思。[END]
[Q]梅花集句  其一七七[A]尋芳愁路盡，山寺始花開。獨上高樓望，傷春不易裁。[END]
[Q]梅花集句  其一七八[A]寒盡梅猶白，春光幾處偏。嬌鶑解言語，不是怨流年。[END]
[Q]梅花集句  其一七九[A]常恐韶光晚，繁花已滿林。花心愁欲斷，月冷洞房深。[END]
[Q]梅花集句  其一八○[A]碧落風煙外，正朝發早梅。散空香鬰鬰，應爲剪刀催。[END]
[Q]梅花集句  其一八一[A]嬾成真似病，山妓笑酣歌。花落煎茶水，疏叢蝶未過。[END]
[Q]梅花集句  其一八二[A]林間明見月，深戶映花關。想像吹簫處，空尋伊洛間。[END]
[Q]梅花集句  其一八三[A]月寒花露重，貌爲客愁銷。一落又經歲，鄉關此路遥。[END]
[Q]梅花集句  其一八四[A]月明渾似雪，樹老數枝傾。月落江村黑，孤吟意不平。[END]
[Q]梅花集句  其一八五[A]白日依山盡，春風引思長。抱琴沽一醉，尋艷復尋香。[END]
[Q]梅花集句  其一八六[A]旅館誰相問，霜晴凍葉飛。花當隴上發，邊色滿戎衣。[END]
[Q]梅花集句  其一八七[A]風起塞雲斷，飛花入戶香。孤城吹角罷，一鏡有愁霜。[END]
[Q]梅花集句  其一八八[A]梅落經霜霰，雲連京國深。金罍列四座，春色豈知心。[END]
[Q]梅花集句  其一八九[A]池草艷春色，流芳復滿園。只應連夜雨，花落擁籬根。[END]
[Q]梅花集句  其一九○[A]世上樹桃李，逢春解惜春。不知春色早，對此合傷神。[END]
[Q]梅花集句  其一九一[A]逆旅相逢處，冥冥花正開。今朝與君醉，不辨越王臺。[END]
[Q]梅花集句  其一九二[A]野渡人初過，人悲花自閑。歌聲隨綠水，春滿杏花山。[END]
[Q]梅花集句  其一九三[A]舊雪逐泥沙，驚雷長荻芽。低簷一枝在，恐有夜來花。[END]
[Q]梅花集句  其一九四[A]一點白如雪，玄機未易窺。歲華摇落盡，空把月中枝。[END]
[Q]梅花集句  其一九五[A]病見巖花發，風霜一歲殘。月斜寒影動，清比玉堪餐。[END]
[Q]梅花集句  其一九六[A]高樹梅初發，城隅古謝村。况多秋蘚色，巧詠任人言。[END]
[Q]梅花集句  其一九七[A]落日明深塢，新移棘補籬。野花春後發，獨自立多時。[END]
[Q]梅花集句  其一九八[A]畫閤餘寒在，花明綺陌春。今年看花伴，東去汶陽濱。[END]
[Q]梅花集句  其一九九[A]無處寫幽懷，前山雪未開。一階春草碧，偶到樹邊來。[END]
[Q]梅花集句  其二○○[A]數枝寒照水，幽意日相親。愛此無他客，遥將寄野人。[END]
[Q]梅花集句  其二○一[A]漁舸汀鴻外，霜天似水清。更無花上月，新句與誰評。[END]
[Q]梅花集句  其二○二[A]枯株圍古寺，老怪昔誰栽。水國花開早，疏花晚自開。[END]
[Q]梅花集句  其二○三[A]問得梅花信，新晴花氣香。戲賡和靖句，炙背負斜陽。[END]
[Q]梅花集句  其二○四[A]觸處是花開，孤高不受埃。春風別有意，時有暗香來。[END]
[Q]梅花集句  其二○五[A]幾度尋春信，親曾到石橋。寒雲拂縞夜，恨不坐通宵。[END]
[Q]梅花集句  其二○六[A]旅望因高盡，江春入舊年。紛紛對寂寞，花隔杜陵煙。[END]
[Q]梅花集句  其二○七[A]捲簾清夢後，靜角揜山城。氣射燈花落，饑膚片玉明。[END]
[Q]梅花集句  其二○八[A]積雪暮山寒，枝枝入肺肝。高風吹不盡，一半更須看。[END]
[Q]梅花集句  其二○九[A]雪消春力展，林雪似芳菲。獨映孤松色，煩君問是非。[END]
[Q]梅花集句  其二一○[A]蠹根停雪水，花落釣人頭。萬里猿頻斷，春風亦似秋。[END]
[Q]梅花集句  其二一一[A]鳥喧金谷樹，惟此出塵埃。古戍鳴寒角，池塘暗不開。[END]
[Q]梅花集句  其二一二[A]人情皆共惜，勿謂少知音。若問陽臺客，曾供雪夜吟。[END]
[Q]怨詩二首  其一[A]綠蔓花綿綿，日晚梧桐落。所思終不來，蟲聲入羅幕。[END]
[Q]怨詩二首  其二[A]洞房秋月明，玉關芳信斷。含怨倚蘭叢，日驚羅带緩。[END]
[Q]古出塞[A]初說戍漁陽，俄傳出定襄。朝朝征馬過，春草不曾長。[END]
[Q]山月[A]山月共徘徊，山泉酌一盃。詩成無筆寫，畫石記蒼苔。[END]
[Q]清夜辭  其九[A]凭虛兮御氣，乘風兮駕浮。朝罷兮歸來，天邊兮月鈎。[END]
[Q]布袋贊[A]逢人乞一文，袋裏敵國富。不是下生遲，嫌佛不肯做。[END]
[Q]達磨贊[A]西來十萬里，北渡一莖蘆。剛道來傳法，還曾傳得無。[END]
[Q]辭世頌[A]南山末後句，未舉先分付。生也何曾生，死也何曾死。[END]
[Q]江上[A]江頭雲閣雨，柳色與春深。船發春風阻，誰知客子心。[END]
[Q]採蓮曲  其五[A]女伴歌採蓮，清聲度流水。無意驚鴛鴦，鴛鴦自飛起。[END]
[Q]蛬[A]一蛬何唧唧，吟落兒童心。只在竹籬外，篝燈無處尋。[END]
[Q]栽松道者像[A]手便筇杖冷，脚厭芒鞋緊。兩袖吹松風，東岡復西嶺。[END]
[Q]吳歌[A]鴈影江潭底，秋聲浦溆間。吳兒歌一曲，月子幾回彎。[END]
[Q]草蟲便面[A]蝶舞蜂歌倦，蜻蜓看未休。誰知織婦意，方夏已思秋。[END]
[Q]意行橋[A]我行且奚適，興盡忽自返。倒影射清漪，回光在橋板。[END]
[Q]塵外[A]塵飛不到處，山色入芒屨。乘興一長吟，回頭已忘句。[END]
[Q]鴻[A]鴻飛九天上，人在平地望。塵土與青雲，其間能幾丈。[END]
[Q]聽雪[A]瓦溝初瑟瑟，隠几坐虛白。良久却無聲，門前深幾尺。[END]
[Q]東菑[A]東菑足時雨，離離半青黄。田家不待穫，小摘炊新香。[END]
[Q]畫舫[A]畫舫茭中出，青山樹上斜。浪醒孤客酒，塵蓋萬人家。[END]
[Q]柳[A]臨水送將歸，春風折贈時。而今三丈樹，元是手中枝。[END]
[Q]鷗[A]採魚秋江上，鷗鳥來相隨。蕩槳忽驚起，雲天碧四垂。[END]
[Q]閑觀[A]閑觀造化餘，靜極悅自性。胡蝶忽飛來，吾心已無競。[END]
[Q]幽尋[A]幽尋興不淺，歸路故遲遲。猿斷空山答，人行片月隨。[END]
[Q]冷泉亭[A]白猿弄清泚，秋入山骨冷。老僧怯憑欄，忽失袈裟影。[END]
[Q]演雅十章  其一[A]麒麟感世出，鳳凰覽德至。人苟常見之，應不指爲瑞。[END]
[Q]演雅十章  其二[A]櫩蛛巧經網，林鳩拙營巢。孰知拙反勝，網壞巢獨牢。[END]
[Q]演雅十章  其三[A]雀食野人田，燕栖公子堂。野情饑亦樂，依人難久長。[END]
[Q]演雅十章  其四[A]猩猩隕機穽，鸚鵡鏁金籠。言笑適爲累，緘嘿斯保躬。[END]
[Q]演雅十章  其五[A]蠶飽辦絲課，蜂忙供蜜工。役役爲人勞，衣食還自空。[END]
[Q]演雅十章  其六[A]鵲鳴人共憐，烏鳴人共嫉。祇因聲妍媸，何心報凶吉。[END]
[Q]演雅十章  其七[A]江鱗行比目，沙鴛睡交頸。不知山兔寒，清夜顧蟾影。[END]
[Q]演雅十章  其八[A]饑鷹健搏兔，饞鷺勤捕魚。各爲口腹累，不聞有騶虞。[END]
[Q]演雅十章  其九[A]犬眠蒼玉地，貓卧香綺叢。倘無鼠與盜，貓犬命亦窮。[END]
[Q]演雅十章  其一○[A]墨魚黑覆形，火螢明照身。拙於用顯晦，蹤跡徒自陳。[END]
[Q]寓興十首  其一[A]孤燈照長夜，膏盡燈影滅。劃見窗戶間，鮮鮮有明月。[END]
[Q]寓興十首  其二[A]日夜江水流，不海水不止。孰謂流去者，不是海中水。[END]
[Q]寓興十首  其三[A]東日照瓦霜，西嚮界餘白。莫言日不到，日光來未及。[END]
[Q]寓興十首  其四[A]遲月上深夜，新蟾不終夕。何如月圓時，通宵照無極。[END]
[Q]寓興十首  其五[A]種鞠一百叢，九月開盈枝。莫言無好花，好花開較遲。[END]
[Q]寓興十首  其六[A]庭前無繁植，疎竹附梅坡。雖然無巨蔭，明月飛來多。[END]
[Q]寓興十首  其七[A]草蟲設細網，小穽不可見。日日朝露中，群白草間現。[END]
[Q]寓興十首  其八[A]高風吹秋霜，庭前百草死。誰知草有根，昨夜東風起。[END]
[Q]寓興十首  其九[A]夏月灌鞠根，見花在秋日。先時不施工，臨花已何及。[END]
[Q]寓興十首  其一○[A]十年插柳枝，今與高樹齊。垂條綠春風，上有流鶑啼。[END]
[Q]梅花十詠 梅梢[A]根清條不肥，影落明月地。凄凄欲寒時，胚腪已生意。[END]
[Q]梅花十詠 蓓蕾[A]歷歷銜冰霜，綴作珠的皪。香色俱渾然，花中之太極。[END]
[Q]梅花十詠 欲開[A]凝成姑射姿，幽潔世所獨。春近迫芳心，羞澀破唇玉。[END]
[Q]梅花十詠 半開[A]五出稍敷露，不受塵目愛。鮮鮮著精神，獨於此時最。[END]
[Q]梅花十詠 全開[A]昨夜東風多，花神莫之禦。玉立對幽人，十分盡情吐。[END]
[Q]梅花十詠 欲謝[A]垂垂雪中枝，暗裏度香遠。忽動調羹機，黏枝花力軟。[END]
[Q]梅花十詠 半謝[A]旋隨瓊霙飛，繞我茆屋角。結子意漸濃，豈爲羌管落。[END]
[Q]梅花十詠 全謝[A]冰花不留丁，收香盡藏白。一朝作陳人，遜與桃李出。[END]
[Q]梅花十詠 小實[A]青青長朱裳，小摘脆不墮。勿欺如豆微，中懷仁已大。[END]
[Q]梅花十詠 大實[A]圓碧日益肥，磊落壓枝重。雖然苦味酸，酸中藏大用。[END]
[Q]梅花坡[A]休問桃源路，尋梅蹔往還。梅花有知己，何必定湖山。[END]
[Q]山中[A]白日看雲坐，清秋對雨眠。眉頭無一事，筆下有千年。[END]
[Q]漁家[A]漁家臨水住，春盡無花開。年年謝流水，流得好花來。[END]
[Q]擬古  其一[A]容易三年別，纏綿萬里情。夢中頻見面，終是不分明。[END]
[Q]偶作  其二[A]陵谷今遷變，衣冠半不存。閭閻小兒女，盡解北人言。[END]
[Q]抽添頌  其一[A]若問抽添法，縱擒怕覺遲。調停無損益，方始證無爲。[END]
[Q]火候頌[A]真火本無候，時人休强猜。要知端的意，無去亦無來。[END]
[Q]沐浴頌[A]沐浴無他術，休尋卯酉中。困眠饑喫飯，無日不春風。[END]
[Q]溫養頌[A]恬淡無思慮，虛無任自然。胎圓神自化，我命不由天。[END]
[Q]臨終偈[A]來亦無所從，去亦無所至。來去既一如，春風滿天地。[END]
[Q]句[A]跡雖無地著，心實有天知。一禽從不獲，不敢範驅馳。[END]
[Q]沽酒[A]有錢但沽酒，莫買南山田。勾引催租人，驚散青松煙。[END]
[Q]郊外[A]春色到江斷，野香涵日嬌。鳥穿芳樹語，人隔遠山樵。[END]
[Q]春日[A]雨過苔猶濕，風來戶半開。閑花忽落盡，啼鳥自飛來。[END]
[Q]雪磴[A]石磴不可攀，前頭有積雪。安得冰玉人，對此清高節。[END]
[Q]曉枕聽禽言[A]山鳥不知名，窗前作意鳴。自言還自答，終始一般聲。[END]
[Q]皆春[A]黄鐘一萌動，物物皆陽春。天地妙橐籥，滿腔都是仁。[END]
[Q]意亭[A]主人心地闊，以意名其亭。長携一樽酒，坐對前山青。[END]
[Q]題野雲庵[A]庵中有高人，不受紅塵觸。吟詩每夜深，來伴山雲宿。[END]
[Q]適吾意[A]嘲風詠月天，問花尋柳地。隨遇可行樂，但欲適吾意。[END]
[Q]題陳希夷睡圖[A]形睡神非睡，心閒身亦閒。是非都不管，高卧華州山。[END]
[Q]山館對月[A]山寺聞晨鐘，深省靜中發。展轉睡不成，推窗看明月。[END]
[Q]雲思[A]出岫本無心，雲在意亦在。松檜無高枝，舒卷何所礙。[END]
[Q]詠松  其一[A]獨抱歲寒心，不知時有四。赤日行炎天，林下自秋至。[END]
[Q]詠松  其二[A]凉飈起深谷，清影摇空山。醉眠石上人，夢中度百灘。[END]
[Q]詠松  其三[A]林高動輕籟，雲靜天無風。縹緲笙鶴下，依稀鸞佩逢。[END]
[Q]詠松  其四[A]蕭蕭琴瑟鳴，灑灑霜露下。願期素心人，同遊明月夜。[END]
[Q]詠松  其五[A]高風過巖麓，林杪撼潮海。滿地落松花，杖履襲清靄。[END]
[Q]詠松  其六[A]潜心寫幽韻，洗耳聽寒濤。吟聲自摇動，誤疑泛魚舠。[END]
[Q]詠松  其七[A]老枝髯鬣動，古幹鱗甲翻。積陰生潤氣，芳菲翳蘭蓀。[END]
[Q]春詠[A]沂水樂吾道，蘭亭敘幽情。古人不復作，四海無吟聲。[END]
[Q]耕釣境[A]莘野特浪耕，璜溪豈真釣。珍重富春翁，此境最高妙。[END]
[Q]用烏山韻題碧吟卷[A]湖海元龍氣，因吟恐負身。世間無謁客，天下有詩人。[END]
[Q]梅[A]天地有生意，驗之陽氣回。所以霜雪中，春風先及梅。[END]
[Q]溪亭夜集走筆[A]倚柱看潮生，漁歌靜中發。吟罷寂無聲，江風對山月。[END]
[Q]存方寸地[A]此心僅方寸，去天唯咫尺。欲付子孫耕，先自竭吾力。[END]
[Q]失題  其一[A]成蹊雖無言，嫵媚隨東風。挺挺冰雪姿，所稟自不同。[END]
[Q]失題  其二[A]篇篇剔蠹魚，字字編科斗。螢小無晶光，明月入我牖。[END]
[Q]光風霽月[A]胸懷自灑落，風月特寓形。造物無盡藏，何假乎丹青。[END]
[Q]一志[A]念頭纔起處，此一常分明。其中有主帥，談笑驅五兵。[END]
[Q]汲清[A]慾波如濁流，心源如古井。不患無清泉，祇惡無修綆。[END]
[Q]鱸鄉道院[A]宦情原自薄，卜得吳松居。鄉味已飽諳，胡爲羨鱸魚。[END]
[Q]翠竹[A]修修青琅玕，霜雪不可折。肯隨流水去，頼有歲寒節。[END]
[Q]寒中偶題[A]酒對紅爐暖，香凝繡被溫。老天有私意，寒不到朱門。[END]
[Q]圩田[A]圩田依澗水，入夏未栽禾。不是春耕晚，山中寒氣多。[END]
[Q]閨中詞  其一[A]寫就相思字，燈前带淚看。欲緘還未忍，少待淚痕乾。[END]
[Q]閨中詞  其二[A]聽盡芭蕉雨，愁人夜不眠。憑誰將此意，爲妾到郎邊。[END]
[Q]無題[A]露重濕征衣，風急翻紗帽。山下灌園人，倚鋤看馬過。[END]
[Q]陵上[A]身爲功名役，因思隠者賢。只行山後路，羞過釣臺前。[END]
[Q]偶得[A]挑燈伴寒夜，兀坐竹爐邊。赤脚知吟苦，時將山茗煎。[END]
[Q]題山水圖  其一[A]暮色溪山遠，烟林一兩家。孤舟何不住，雁欲下平沙。[END]
[Q]題山水圖  其二[A]烟動蘆根出，天高雁點微。谿林茅屋晚，遥認釣船歸。[END]
[Q]赤鑑湖[A]赤鑑有遺利，曠古無人興。今師欲斷海，海若當效靈。[END]
[Q]雜詩  其三[A]客行情最苦，草草共清尊。萬水千山路，今朝好出門。[END]
[Q]晚春客愁五絕  其一[A]江外蘆芽老，城中柳絮飛。春風猶幾日，誰與濯征衣。[END]
[Q]晚春客愁五絕  其二[A]春老魚苗動，江肥雪水來。大孤山下路，何日泛舟迴。[END]
[Q]晚春客愁五絕  其三[A]想歸歸未得，悔醉醉還頻。不料湓江上，題詩送晚春。[END]
[Q]晚春客愁五絕  其四[A]十載干戈後，辛勤蒔牡丹。豈知身是客，借與別人看。[END]
[Q]晚春客愁五絕  其五[A]老身何可病，客舍只宜晴。曉鼎催煎藥，窗間又雨聲。[END]
[Q]四月一日早聞鶑[A]客裏花都盡，初聞曉樹鶑。鶑聲雖已老，畢竟是鶑聲。[END]
[Q]漫興九首  其一[A]索文僧送紙，賭酒客爭棋。定要全無事，何由更有詩。[END]
[Q]漫興九首  其二[A]老豈堪從仕，窮應不爲詩。死生元有命，病亦莫求醫。[END]
[Q]漫興九首  其三[A]我欲培修竹，新添笋幾根。徘徊看不已，愛惜似兒孫。[END]
[Q]漫興九首  其四[A]半落酴醿雪，微舒芍藥丹。薰風交割近，特地更春寒。[END]
[Q]漫興九首  其五[A]靜院幽花馥，空庭皓月明。春寒夜更好，未有一蟲鳴。[END]
[Q]漫興九首  其六[A]索果嬌兒怒，胹羹老僕頑。欲嗔仍復笑，掩卷看南山。[END]
[Q]漫興九首  其七[A]袍絮無堪換，柴錢久未還。有人來問字，賒酒醉花間。[END]
[Q]漫興九首  其八[A]淡虀淘大麥，甘酪薦含桃。風調誰優劣，田家似頗高。[END]
[Q]漫興九首  其九[A]欲跨羸驂去，江村訪酒家。杖頭無阿堵，肯聽錦囊賒。[END]
[Q]先天易吟三十首  其一[A]不識第一畫，羲皇運腕初。憑空說儀象，枉著汗牛書。[END]
[Q]先天易吟三十首  其二[A]舜禹昔禪位，曾將易問蓍。即知重八卦，已自伏羲時。[END]
[Q]先天易吟三十首  其三[A]高下乾坤位，東西日月門。正身當午立，一點認心源。[END]
[Q]先天易吟三十首  其四[A]太極元無物，群生性命根。一奇仍一偶，萬象滿乾坤。[END]
[Q]先天易吟三十首  其五[A]四象寫老少，兩儀書偶奇。四從兩上判，惟一邵翁知。[END]
[Q]先天易吟三十首  其六[A]八卦各爲八，枝從幹上橫。厥初有何物，萬物一根生。[END]
[Q]先天易吟三十首  其七[A]鍾律及星歷，軍師兼井田。方圓兩圖在，萬古立鼇天。[END]
[Q]先天易吟三十首  其八[A]從來二生四，誰謂二生三。迷路求玄牝，精微未許探。[END]
[Q]先天易吟三十首  其九[A]首言天地易，次語贊羲皇。繫傳誰精玩，先看第一章。[END]
[Q]先天易吟三十首  其一○[A]子半至午半，南方旋北方。往來分逆順，治亂判陰陽。[END]
[Q]先天易吟三十首  其一一[A]有畫無言語，斯文豈易知。人心對天一，更向畫前窺。[END]
[Q]先天易吟三十首  其一二[A]天地有定位，地天陽泰三。更於通氣處，細認澤山咸。[END]
[Q]先天易吟三十首  其一三[A]乾坤坎離位，元會運世篇。三百六十歲，才似一周年。[END]
[Q]先天易吟三十首  其一四[A]瀛登唐治日，奎聚宋興年。子午復南北，一聲啼杜鵑。[END]
[Q]先天易吟三十首  其一五[A]圓象天儀轉，方侔地里分。獨超形器外，寂感一靈君。[END]
[Q]先天易吟三十首  其一六[A]河圖天地數，五與十居中。所拱中一點，心爲八位宗。[END]
[Q]先天易吟三十首  其一七[A]六爻六畫後，六位六虛中。此處曾著眼，玄哉無極翁。[END]
[Q]先天易吟三十首  其一八[A]萬世復萬世，人心無改時。此理本非古，伏羲先得之。[END]
[Q]先天易吟三十首  其一九[A]先覺欲覺後，三峰列四圖。求精由藴入，言說本來無。[END]
[Q]先天易吟三十首  其二○[A]心法先天易，盍於離位求。儻非明出地，長夜使人愁。[END]
[Q]先天易吟三十首  其二一[A]天地囿於氣，聖賢脩此心。範圍非有許，生聚尚斯今。[END]
[Q]先天易吟三十首  其二二[A]水旱堯湯有，先天數可推。聖君得賢相，翻是太平時。[END]
[Q]先天易吟三十首  其二三[A]神農嘗毒藥，軒后設難經。認取卦中意，仁心救未形。[END]
[Q]先天易吟三十首  其二四[A]水平民不溺，穀播世無饑。氣數如寒暑，能無理轉移。[END]
[Q]先天易吟三十首  其二五[A]誰識歸奇意，專爲禦患謀。將寒儲纊絮，未暮貯膏油。[END]
[Q]先天易吟三十首  其二六[A]兩重三畫卦，半束百莖蓍。避就殊凶吉，元無巧與奇。[END]
[Q]先天易吟三十首  其二七[A]畫處本天地，占時通鬼神。自然大道理，絲髪不由人。[END]
[Q]先天易吟三十首  其二八[A]嗜慾損爲益，榮華降是升。圓圖觀起處，生意伏陰凝。[END]
[Q]先天易吟三十首  其二九[A]獨妙先天學，恭惟擊壤翁。返觀心是易，萬化出胸中。[END]
[Q]後天易吟三十首  其一[A]萬古未來事，先天逆已知。卦中無不有，却要後天推。[END]
[Q]後天易吟三十首  其二[A]位須分對待，氣即驗流行。羲體兼文用，俱由造化生。[END]
[Q]後天易吟三十首  其三[A]世治常無亂，民安永不危。尚須西伯演，羲畫可無之。[END]
[Q]後天易吟三十首  其四[A]易名緣變易，周義取周流。出震始終艮，當於此處求。[END]
[Q]後天易吟三十首  其五[A]震位東方木，胡爲以帝言。一芽觀出處，主宰見天根。[END]
[Q]後天易吟三十首  其六[A]萬物皆相見，文明午日中。聖人南面立，品彙各亨通。[END]
[Q]後天易吟三十首  其七[A]兌澤何言說，秋成看水田。黄雲萬萬頃，滋潤作豐年。[END]
[Q]後天易吟三十首  其八[A]天一實生水，冬藏坎次乾。精神要休養，醖釀出春天。[END]
[Q]後天易吟三十首  其九[A]萬物天爲大，中間地次之。成功付諸子，父母似無爲。[END]
[Q]後天易吟三十首  其一○[A]雷風火澤水，獨艮不言山。朔易指方位，萬形消息間。[END]
[Q]後天易吟三十首  其一一[A]君知已似嗣，音義古來同。萬物生相續，南薰鼓巽風。[END]
[Q]後天易吟三十首  其一二[A]役物至未極，分明土王時。嗣火孕金氣，秋成方在茲。[END]
[Q]後天易吟三十首  其一三[A]陽生在十月，亥謂之天門。戰乎乾者物，乾實戰於坤。[END]
[Q]後天易吟三十首  其一四[A]八列方隅位，四周分至時。畫疆興庶務，地矩囿天規。[END]
[Q]次韻李校書雨中至四聖觀三絕句  其一[A]今日真仙宅，當年處士家。江梅疎影盡，無數海棠花。[END]
[Q]次韻李校書雨中至四聖觀三絕句  其二[A]花片洒行廊，苔痕上赭牆。阜陵游幸處，花草亦悲凉。[END]
[Q]次韻李校書雨中至四聖觀三絕句  其三[A]積雨全迷路，皇天不做春。提壺休勸客，城外有饑人。[END]
[Q]白鹿洞書堂[A]山人居白鹿，書洞有遺跡。爲世作星鳳，真堪慰泉石。[END]
[Q]李中主書堂[A]楞伽有公擇，娣弟如班宗。宜州黄宅相，餘韻更舂容。[END]
[Q]歐陽拾遺讀書堂  其一[A]嗟余嗜前訓，蚤歲得明模。中年困離索，舊學日荒蕪。[END]
[Q]歐陽拾遺讀書堂  其二[A]茲行覽得失，撫己動兢愧。暮景尚可鞭，毋使寸陰棄。[END]
[Q]失題[A]日暮歌碧雲，天寒思脩竹。佳人不可見，景入山更綠。[END]
[Q]憶田間事[A]小蓋行障日，枯筇立倚風。入田催種稻，行圃看澆葱。[END]
[Q]水宿[A]水納乾坤凈，窗通左右凉。船門如引索，直面看波光。[END]
[Q]鐵笛亭[A]夜嘯千崖裂，朝吟萬象蘇。山人大自在，無淚捋君鬚。[END]
[Q]仁智堂[A]堂前九折溪，堂後百仞屏。客來問仁智，相與坐中庭。[END]
[Q]隠求齋[A]種桑不撩寒，蒔粟長苦饑。饑寒從古有，但使願無違。[END]
[Q]觀善齋[A]切切松上風，齒齒泉下石。零露曉沾衣，童山夜升液。[END]
[Q]張文獻公讀書堂[A]謫仙讀書處，零落依長松。世人皆欲殺，頭白想飄蓬。[END]
[Q]記夢[A]共客談風雅，花邊或水邊。胸中無一事，夢裏亦欣然。[END]
[Q]茶竈[A]灧澦亦有堆，黄河豈無柱。借問覆舟人，何如喫茶處。[END]
[Q]有感[A]船頭一摇槳，船尾萬波隨。聞道山中樂，無人盡日維。[END]
[Q]觀潮[A]張王偏宜月，雄豪更得秋。岸頭渾破膽，浪裏有行舟。[END]
[Q]聽雨[A]幸自蓬窗好，儂家企脚眠。雨聲無頼得，相喚著愁邊。[END]
[Q]觀穫[A]晚艇村村載，秋原處處收。年來尤愛此，一熟緩千憂。[END]
[Q]思歸二絕句  其一[A]永日消金鴨，暄風汎寶鸞。自從歸意動，無復夢魂安。[END]
[Q]思歸二絕句  其二[A]艾葉翻翻白，榴花疊疊紅。年華驚客枕，心事逐郵筒。[END]
[Q]二十二日山行[A]秋日更山行，朝朝入畫屏。雨看如水墨，晴喚似丹青。[END]
[Q]釣磯[A]水深石可竈，水淺石可磯。多謝山中石，與翁不相違。[END]
[Q]劉寺簿所居五詠 墨莊[A]先生耕道時，萬卷皆其具。歲晚德已豐，萬卷猶如故。[END]
[Q]劉寺簿所居五詠 洌軒[A]理甓完新甃，披沙挹舊清。一瓢遺味在，雋永若爲名。[END]
[Q]劉寺簿所居五詠 靜春堂[A]氛埃痛掃溉，鄰里謝將迎。默坐無餘念，欣欣物自榮。[END]
[Q]劉寺簿所居五詠 玩易齋[A]萬變本六畫，六畫來何從。此理須玩索，明窗露未濃。[END]
[Q]劉寺簿所居五詠 君子亭[A]食藕痊沈痾，製荷被吾體。未如對芳華，幽貞似君子。[END]
[Q]和朱子武夷雜咏十首 精舍[A]我讀精舍篇，夢作山中客。從公夜不眠，寒燈歌白石。[END]
[Q]和朱子武夷雜咏十首 仁智堂[A]靜如顔心齋，動若禹行水。迷邦謝陽子，謀國付樗里。[END]
[Q]和朱子武夷雜咏十首 隠求堂[A]抱膝小窗深，讀書空谷響。一笑有會心，紛紛自雄長。[END]
[Q]和朱子武夷雜咏十首 觀善齋[A]言發矢無鄉，機深舍爭席。聖處倘策勳，珍重相與力。[END]
[Q]和朱子武夷雜咏十首 寒棲館[A]風急窗自鳴，霜嚴酒無力。歲律方崢嶸，幽人坐堅壁。[END]
[Q]和朱子武夷雜咏十首 晚對亭[A]蒼山開秋屏，屹立儼無對。下有岸幘人，意氣壓蒼翠。[END]
[Q]和朱子武夷雜咏十首 鐵笛亭[A]橫笛人何在，山空花自開。不妨聽晚弄，聲與壯心來。[END]
[Q]和朱子武夷雜咏十首 釣磯[A]清溪轉回環，石磯俯深碧。公來坐忘歸，此意白雲識。[END]
[Q]和朱子武夷雜咏十首 茶竈[A]烹茶人外世，遺竈水中央。千載公仍至，茶成水亦香。[END]
[Q]和朱子武夷雜咏十首 漁艇[A]世路風波惡，扁舟去住輕。中流發清唱，千古有遺聲。[END]
[Q]偕冷世修遊頂山廣福院[A]山寺寂無僧，空門白雲冷。惟有寒松枝，悠然照潭影。[END]
[Q]華佗墓  其一[A]操技頗稱良，全身苦不早。堪嗟魏老瞞，今亦同枯槁。[END]
[Q]華佗墓  其二[A]古墓尚巍然，蒙茸皆宿草。經春一發生，士女爭祈禱。[END]
[Q]漂母祠[A]英雄未得志，落魄有誰憐。一飯尋常事，千秋頌母賢。[END]
[Q]廿四橋[A]橋在大業間，今日已傾圮。萬古長不磨，雲山並煙水。[END]
[Q]桂林[A]列城二十五，去國一百舍。西夷蟻穴通，南島鯨波駕。[END]
[Q]和泉守王龜齡[A]名節士所重，當如護睛腦。立朝與行己，本末要可考。[END]
[Q]雲峰院[A]木杪出危閣，軒窗羅翠屏。更須登石望，欲盡遠山青。[END]
[Q]村舍[A]草色紅泉井，桐陰白板扉。徘徊不忍去，坐待白雲歸。[END]
[Q]題止一堂[A]艮不獲其身，人無監流水。畎畝義惓惓，時止非吾止。[END]
[Q]續夢中所見兩句[A]長劍歌明月，吳門一夜過。紅樓何處是，爲說馬闌坡。[END]
[Q]記九月二十五夜夢中作[A]藥圃幽人徑，桃源處士居。歲時雖屢改，蹤跡尚如初。[END]
[Q]延慶寫真贊二首  其一[A]住山頭欲白，何爾太邪揄。却厭舊時面，丹青別換模。[END]
[Q]延慶寫真贊二首  其二[A]秋雨秋山夜，縱縱自橫橫。平生無罪過，不合去爲僧。[END]
[Q]頌古八首  其五[A]明明道不說，此理憑誰識。春風一陣來，滿徑花狼籍。[END]
[Q]頌古八首  其七[A]松陰行不盡，疎雨下無時。世事幾興廢，山中人未知。[END]
[Q]頌古八首  其八[A]因我得禮你，莫放屁撒屎。带累天下人，錯認自家底。[END]
[Q]偈頌四十二首  其三[A]山潤石含玉，林秀淵藏珠。珠玉兩交輝，情窮意難極。[END]
[Q]偈頌四十二首  其四[A]一夏九十日，今朝喜告畢。二千年前事，切忌更尋覓。[END]
[Q]偈頌四十二首  其二三[A]諸法寂滅相，不可以言宣。老來不著便，過犯已彌天。[END]
[Q]偈頌四十二首  其二六[A]有問冬來事，京師出大黄。漢家勳業在，樊噲與張良。[END]
[Q]偈頌四十二首  其三三[A]雪子落紛紛，烏盆變白盆。忽然日頭出，依舊是烏盆。[END]
[Q]偈頌四十二首  其三八[A]大人具大見，大智得大用。胸中懷六合，掌內握乾坤。[END]
[Q]偈頌四十二首  其四○[A]不坐空王殿，不掛本來衣。何須更恁麽，切忌未生時。[END]
[Q]偈頌四十二首  其四五[A]興化打克賓，猛虎驀腰騎。養子不及父，家門一世衰。[END]
[Q]六祖贊[A]颺下採樵斧，直入堆坊舂。一脚踏到底，黄梅信息通。[END]
[Q]自詒[A]宴坐白雲裏，經行碧嶂中。遊人窮不到，幽鳥自怱怱。[END]
[Q]秋曉  其一[A]窗間耿殘燈，屋角照落月。披衣啟柴關，呼帚掃黄葉。[END]
[Q]秋曉  其二[A]曉色殊未分，江風飄然起。開窗看芭蕉，露重葉如洗。[END]
[Q]秋曉  其三[A]不雨已三月，草木無光輝。籬邊舊菊叢，生意良亦微。[END]
[Q]秋曉  其四[A]鴻雁何時來，肅肅楚天曉。悲鳴向江南，江北稻粱少。[END]
[Q]秋曉  其五[A]擾擾世間事，悠悠眼中人。幽懷與誰語，獨立望秋旻。[END]
[Q]西湖游上人相訪於白沙翌日如金山求詩  其一[A]剝啄驚春睡，蕭然湖上僧。篝燈夜深語，多說鑒巴陵。[END]
[Q]西湖游上人相訪於白沙翌日如金山求詩  其二[A]宗師貪寂滅，祖道益衰遲。只有青山色，相逢似舊時。[END]
[Q]西湖游上人相訪於白沙翌日如金山求詩  其三[A]江草隨春遠，沙鷗伴我閒。殷勤東去水，送子過金山。[END]
[Q]趙再可以通一所作梅雀求題[A]老去詩情在，逢春祇欲狂。飛來枝上雀，似亦愛幽香。[END]
[Q]雨後十小絕以一雨洗殘暑萬家生早凉爲韻  其一[A]閒居何所宜，把酒策第一。石田今有秋，痛飲事可必。[END]
[Q]雨後十小絕以一雨洗殘暑萬家生早凉爲韻  其二[A]去秋旱太甚，百神無不舉。今歲感天公，時有容易雨。[END]
[Q]雨後十小絕以一雨洗殘暑萬家生早凉爲韻  其三[A]暄濁氣未收，夜雨聊一洗。心清不受塵，眼凈豈容瞇。[END]
[Q]雨後十小絕以一雨洗殘暑萬家生早凉爲韻  其四[A]哦詩思遠人，欲往無羽翰。焚香閉門睡，睡起香未殘。[END]
[Q]雨後十小絕以一雨洗殘暑萬家生早凉爲韻  其五[A]百歲已逾半，知復幾寒暑。此事當究觀，勿共俗子語。[END]
[Q]雨後十小絕以一雨洗殘暑萬家生早凉爲韻  其六[A]長安卿相家，一食費幾萬。有功享固宜，我輩且蔬飯。[END]
[Q]雨後十小絕以一雨洗殘暑萬家生早凉爲韻  其七[A]新凉可穿衣，出門造誰家。城頭有高樓，散我兩脚麻。[END]
[Q]雨後十小絕以一雨洗殘暑萬家生早凉爲韻  其八[A]夢作吳淞去，膾鱸擣香橙。道逢湖海人，歡宴如平生。[END]
[Q]雨後十小絕以一雨洗殘暑萬家生早凉爲韻  其九[A]却扇情未忍，補衣計當早。騷人愛悲秋，秋色政自好。[END]
[Q]雨後十小絕以一雨洗殘暑萬家生早凉爲韻  其一○[A]交情易翻覆，世態多炎凉。倦游將何之，可樂唯醉鄉。[END]
[Q]書壁[A]禽聲春後變，柳色夜來深。老子關門坐，無人識此心。[END]
[Q]贈劉諷[A]林下人歸少，君歸不待年。能令兩蜀士，歎甚二疏賢。[END]
[Q]詩一首[A]多羅四十年，偶未識摩氈。近有王宣政，時時與紙錢。[END]
[Q]林翠[A]鬰鬰長條抽，林間翠堪翦。背嶺山氣濃，幽人趣不淺。[END]
[Q]初見杏花[A]不待春風徧，煙林獨早開。淺紅欺醉粉，肯信有江梅。[END]
[Q]新秋普明院竹林小飲得高樹早凉歸  其一[A]翻然思何苦，昨夜秋風高。良友念將別，幅巾邀此遨。[END]
[Q]新秋普明院竹林小飲得高樹早凉歸  其二[A]清梵隔寒流，亂蟬鳴古樹。誰知林下遊，復得盃中趣。[END]
[Q]新秋普明院竹林小飲得高樹早凉歸  其三[A]池上暑風收，竹間秋氣早。回塘莫苦留，已變王孫草。[END]
[Q]新秋普明院竹林小飲得高樹早凉歸  其四[A]未墜高梧葉，初生玉井凉。愁心異潘岳，獨自向河陽。[END]
[Q]新秋普明院竹林小飲得高樹早凉歸  其五[A]不減阮家會，所嗟當北歸。厭厭敢辭醉，明發此歡非。[END]
[Q]擬玉臺體七首 欲眠[A]鴛鴦羅薦開，翡翠香幃寂。解带竟羞明，移燈向東壁。[END]
[Q]擬玉臺體七首 携手曲[A]携手出中閨，殷勤尅密期。密期雖不遠，迴顧步遲遲。[END]
[Q]擬玉臺體七首 雨中歸[A]來時雲冉冉，去值雨霏霏。莫怪羅衣濕，荆王夢罷歸。[END]
[Q]擬玉臺體七首 別後[A]昨日日暮別，今日日暮愁。猶認縱裙色，依依在石榴。[END]
[Q]擬玉臺體七首 夜夜曲[A]情來不自理，明月生南樓。坐感昔時樂，飜成此夜愁。[END]
[Q]擬玉臺體七首 落日窗中坐[A]含情獨不語，落日窗中時。妾意與君意，相思只自知。[END]
[Q]擬玉臺體七首 領邊繡[A]出門重新製，纖手行自整。願作花工兒，長年承素頸。[END]
[Q]早行道中相逢[A]黯黯雨雲晦，駸駸車馬繁。唯憂不及見，及見反無言。[END]
[Q]古意[A]故人留雅曲，今與新人彈。新人聽不足，復使後人歡。[END]
[Q]夏夜小亭有懷[A]西南雨氣濃，林上昏月色。寒影不隨人，寥寥空露白。[END]
[Q]田家[A]南山嘗種豆，碎莢落風雨。空收一束萁，無物充煎釜。[END]
[Q]陶者[A]陶盡門前土，屋上無片瓦。寸指不霑泥，鱗鱗居大厦。[END]
[Q]寄公異弟[A]池塘去後春，一夕生綠草。無由夢阿連，詩句何能好。[END]
[Q]銅坑[A]碧礦不出土，青山鑿不休。青山鑿不休，坐令鬼神愁。[END]
[Q]對花有感[A]新花朝竟妍，故花色顦顇。明日花更開，新花何以異。[END]
[Q]啄木[A]中園啄盡蠹，未肯出林飛。不識黄金彈，雙翎墜落暉。[END]
[Q]留別李君君頗有歸意而未遂[A]酌我罇中酒，知君羨北歸。如何沙上鳥，遠逐片帆飛。[END]
[Q]雍丘逢錢寺丞載陽[A]殷勤魏公子，落莫吳王孫。下客獨垂淚，傷心思舊恩。[END]
[Q]依韻和徐元輿讀寄內詩戲成[A]鴛鴦同白首，相得在中河。水客莫驚笑，雲間比翼多。[END]
[Q]王殿丞赴莫州日就余求釣竿數莖以往今因其使回戲贈[A]去日覓釣竿，定能垂釣否。若不暇釣魚，釣竿當去取。[END]
[Q]詠蜘蛛[A]日結一尺網，知吐幾尺絲。百蟲爲爾食，九腹常苦饑。[END]
[Q]昆陽城[A]試看昆陽下，白骨猶銜鏃。莫願隍水頭，更添新鬼哭。[END]
[Q]老牛陂[A]吳牛行欲老，漢馬焉得肥。筋力不可恃，遊子當念歸。[END]
[Q]觀扱兔[A]莽莽蒿萊下，紛紛狡兔迷。枯枝坐守者，若箇是忘歸。[END]
[Q]燈花[A]灼灼生寒燼，終朝照席明。從教占有驗，燃滅本無情。[END]
[Q]游元紫芝琴堂[A]訪古歷荒城，城孤落日鳴。人琴兩不見，破月高臺傾。[END]
[Q]寒草[A]寒草纔變枯，陳根已含綠。始知天地仁，誰道風霜酷。[END]
[Q]疲馬[A]疲馬不畏鞭，暮途知幾千。當須量馬力，始得君馬全。[END]
[Q]月暈[A]月暈已知風，燈花先作喜。明日挂帆歸，春湖能幾里。[END]
[Q]社前[A]欲社先知雨，將歸未見花。那能長作客，夜夜夢還家。[END]
[Q]得山雨[A]急雨射蒼壁，濺林跳萬珠。山根水壅壑，漫竅若注壺。[END]
[Q]將行與蔡仲謀飲分席上果得桃[A]曾無千歲人，安見千歲實。聊效昔所投，瓊瑶報非一。[END]
[Q]依韻和通判太博雪後招飲二首  其一[A]雪晴何所樂，樂趣在杯中。况復君家美，雕盤膾縷紅。[END]
[Q]依韻和通判太博雪後招飲二首  其二[A]邀飲奏醴醪，案杯烹蟹螯。吾非獨醒者，莫誦楚人騷。[END]
[Q]和資政侍郎湖亭雜詠絕句十首 遠山[A]插雲千萬重，一望不可暫。前嶺與後峯，翠色濃復淡。[END]
[Q]和資政侍郎湖亭雜詠絕句十首 蓮塘[A]不畏塘雨急，鈿葉自相遮。紋禽忽飛去，衝落波上霞。[END]
[Q]和資政侍郎湖亭雜詠絕句十首 漁潭[A]煙潭深不極，鑑碧無菱花。日脚下波心，澄江見魚蝦。[END]
[Q]和資政侍郎湖亭雜詠絕句十首 稻畦[A]淺淺碧水平，青青稻苗長。偏知楚客愛，白鷺飛下上。[END]
[Q]和資政侍郎湖亭雜詠絕句十首 苔徑[A]林間夏雨滋，復有斜陽照。綠浄不摇風，從教春草笑。[END]
[Q]和資政侍郎湖亭雜詠絕句十首 流泉[A]石齒嚼寒聲，粼粼縈曲處。有時浮落英，又過城根去。[END]
[Q]和資政侍郎湖亭雜詠絕句十首 小橋[A]伐桂向芳洲，跨波灣勢小。時愛游人渡，游人在林杪。[END]
[Q]和資政侍郎湖亭雜詠絕句十首 漁艇[A]古木刳爲舟，野藤牽作纜。釣人寒雨中，遠望煙蓑暗。[END]
[Q]和資政侍郎湖亭雜詠絕句十首 採菱[A]紫角菱實肥，青銅菱葉老。孤根未能定，不及寒塘草。[END]
[Q]和資政侍郎湖亭雜詠絕句十首 汀鷺[A]食魚日已晚，矯翼煙際還。不與鴈鶩競，風標亦自閒。[END]
[Q]諭鷗[A]翩翩沙上鷗，安用避漁舟。漁人在魚利，何異爾所求。[END]
[Q]新雁[A]寒雁與寒來，夜落汀洲宿。泊船人不寐，月下聲相續。[END]
[Q]聞酒香戲作[A]下蚓盈泉腹，高蟬溢露腸。如何不能飲，空羨甕頭香。[END]
[Q]白雲亭[A]雲來本無心，雲去亦無迹。要是莫逆交，更爲不速客。[END]
[Q]宿興德寺[A]東峰霽月出，林叢寒露明。夜久風漸息，深院無人聲。[END]
[Q]感興六首  其一[A]雛雀學翻飛，不知毛羽微。青鵳笑高樹，待爾飽朝饑。[END]
[Q]感興六首  其二[A]青鵳噉雀雛，飫飽侮鳶烏。不知皂鵰力，拏殺北城狐。[END]
[Q]感興六首  其三[A]皂鵰獰觜爪，飛走披肝腦。不知遊獵兒，必爾韝上老。[END]
[Q]感興六首  其四[A]獵兒燕楚俗，得意唯馳逐。不知廟堂上，坐飽萬錢肉。[END]
[Q]感興六首  其五[A]廟堂擊鮮食，日負天下責。不知五湖上，自有扁舟客。[END]
[Q]感興六首  其六[A]扁舟彼何人，國霸始謀身。不知釣魚翁，羞作故人臣。[END]
[Q]懷寄寇元弼王文舉十首 初別後[A]樽酒津亭別，還城何所投。無情是流水，斷送到南州。[END]
[Q]懷寄寇元弼王文舉十首 過碧蘆軒[A]東軒美風月，詩酒伴歡呼。昨日牆陰過，依依見碧蘆。[END]
[Q]懷寄寇元弼王文舉十首 出小市門[A]小市門南路，舊遊聯馬行。祇從前日別，秋草一番生。[END]
[Q]懷寄寇元弼王文舉十首 登飛鴻亭[A]南京一登眺，朔雁正來賓。好去長淮北，殷勤訪故人。[END]
[Q]懷寄寇元弼王文舉十首 遊百步洪[A]百步洪頭水，秋霖一夜渾。相携濯纓處，無復履綦痕。[END]
[Q]懷寄寇元弼王文舉十首 登黄樓[A]何處延明月，東城百尺樓。故人那得見，後夜是中秋。[END]
[Q]懷寄寇元弼王文舉十首 局中歸[A]不見西街客，歸來即閉門。胡牀面南樹，鳥鵲啅黄昏。[END]
[Q]懷寄寇元弼王文舉十首 招元弼[A]暑雨茅柴熟，秋風淮白肥。留連阮校尉，何日跨馿歸。[END]
[Q]懷寄寇元弼王文舉十首 招文舉[A]後夜溪山雪，臨門望子猷。莫因清興盡，半道却回舟。[END]
[Q]懷寄寇元弼王文舉十首 賦後詩[A]偶得悲秋句，還驚舊社空。中庭步明月，朗詠與西風。[END]
[Q]答陳傳道五首  其一[A]客子厭京塵，長街風瞇目。安得卧南陽，清潭漬寒菊。[END]
[Q]答陳傳道五首  其二[A]遊梁復歸宋，南北更相送。失得兩如何，勞勞不如夢。[END]
[Q]答陳傳道五首  其三[A]遊宦幾人達，不知强健歸。未容誇晝錦，幾見化緇衣。[END]
[Q]答陳傳道五首  其四[A]聞有高秋興，清樽醉飛鴻。應悲故人遠，薄晚面西風。[END]
[Q]答陳傳道五首  其五[A]倒橐黄金盡，方悲行路難。桂薪炊玉粒，可是樂長安。[END]
[Q]擬劉孝勝詠安仁得果[A]果盡猶招手，車停更起塵。固應持一笑，先答近轅人。[END]
[Q]和王文舉玉臺體[A]南城空目送，西館斷心期。懸知今夜思，明燈半下帷。[END]
[Q]夢後聞蛩[A]籠燈耿欲滅，枕下蟲聲切。底許事相關，煎人腸斷絕。[END]
[Q]答田端彥[A]莫嗟騏驥老，不識雲臺仗。此驥天所月，未易論得喪。[END]
[Q]和林東喬東禪院[A]野雲閑带雨，林木靜無風。村落一溪外，民田四望中。[END]
[Q]連珠池[A]小橋通南浦，夾道桑榆綠。水繞若連珠，風傳芰荷馥。[END]
[Q]偈十二首  其二[A]八月九月天，白露寒露節。門外在處山，秋風落黄葉。[END]
[Q]偈十二首  其三[A]夜雨斂重雲，曉鴻鳴寥沈。可憐祖師意，頭頭都漏泄。[END]
[Q]偈十二首  其四[A]祖師關棙子，幽隱罕人知。不是悟心者，如何舉向伊。[END]
[Q]偈三首  其一[A]吾心似秋月，碧潭清浩潔。無物堪比倫，教我如何說。[END]
[Q]頌古九首  其五[A]庭前柏樹子，不是祖師心。莫執一時見，便忘千古音。[END]
[Q]自太和衝雪歸據鞍偶作書贈令權元凱[A]老去龍紋匕，平生獸錦袍。端知有奇語，大雪滿弓刀。[END]
[Q]仁老畫梅二首  其一[A]疏影只横斜，覊臣真耄耋。觀渠小開落，得此大夢覺。[END]
[Q]仁老畫梅二首  其二[A]玄牝要飽知，六出端不死。妙高一瓣香，付與毛錐子。[END]
[Q]予謫居荆南賦詩百餘篇書爲兩軸丙戌夏泛舟歸潤道由漢陽廖明略邀予飲于郎官湖因攜示之明略堅欲抄錄會予舟行甚速期以他日見歸不幸明略死矣此本不復可得今將可記者錄之忘者將復乞於渚宮諸友然平生作語老不自已又安用如許汙後人耳目乎因感而有作[A]三年放逐臣，今復得歸去。夢已到南徐，船回正鳴櫓。[END]
[Q]懷謹常三首  其一[A]今晨詎復嬾，要與阿戎談。寒温事且置，竟論後三三。[END]
[Q]懷謹常三首  其二[A]高氣初不羣，咄咄端逼人。妙處欲絕倒，未怕兒輩嗔。[END]
[Q]懷謹常三首  其三[A]我有銅鼎湯，快瀹龍焙香。政使澆舌本，君無問糟牀。[END]
[Q]十二月八日携家過因勝[A]吾人真鐵人，疇昔已百鍊。携家過殘年，來喫隨堂飯。[END]
[Q]同官李仲益贈張思仲家歌人團茶因題其封[A]色映宮姝粉，香傳漢殿春。團團明月魄，却贈月中人。[END]
[Q]哭魏夫人[A]香散簾幃寂，塵生翰墨閑。空傳三壺譽，無復內朝班。[END]
[Q]蘭溪驛[A]小雨滋春態，餘花落晚香。扁舟還獨往，誰與論行藏。[END]
[Q]姑射仙人[A]易簡乾坤理，和平兆庶情。誰知爲帝力，萬國自生成。[END]
[Q]魯直帖[A]秀潤瞻眉宇，清真接話言。端能愈吾疾，已覺意超然。[END]
[Q]李端叔帖[A]鐵面黄犀骨，霜髭燦蝟毛。晚年聊混俗，猶不廢稱豪。[END]
[Q]米元章帖[A]戲事芻陳子，浮生甑墮休。遺音餘翰墨，人尚想風流。[END]
[Q]題清泠軒[A]石冷苔生暈，風高竹度凉。道人何處去，春色半滄浪。[END]
[Q]華亭峽道中[A]山似九折坂，河非八節灘。躋攀復揭厲，奈此行路難。[END]
[Q]紫竹[A]顔色耐雪霜，桃李不能妬。但取節操高，莫起奪朱惡。[END]
[Q]宣妙院上方[A]水定浮春岫，鴉盤落遠林。上方鐘送夕，隠几興何深。[END]
[Q]陝府鐵牛[A]尾在黄河北，頭枕黄河南。善財無鼻孔，依舊向南參。[END]
[Q]偈[A]福巖山上雲，舒卷任朝昏。忽爾落平地，客來難討門。[END]
[Q]別友人[A]園花今爛漫，一一手親栽。惟有新離恨，東風吹不開。[END]
[Q]戲馬巨濟[A]太學有馬涓，南省無馬涓。秋榜有馬涓，春榜無馬涓。[END]
[Q]三高堂[A]三賢同一隠，所遇時則異。不居雲水鄉，詎泄英雄氣。[END]
[Q]引烟塢[A]行愛種桃處，濛濛罩輕素。花深人不辨，似入迷仙路。[END]
[Q]天澤源[A]湛碧一泓深，潺湲瀉不斷。高穹沛四時，派別環周半。[END]
[Q]三友堂 山[A]峭拔聳青天，巍峨鎮方國。願與君爲友，萬古長一色。[END]
[Q]三友堂 泉[A]青泉出山下，到海流不息。願與君爲友，果行而育德。[END]
[Q]三友堂 竹[A]清淡不媚春，挺挺凌霜雪。願與君爲友，虛中而勁節。[END]
[Q]三友堂 風[A]清風泠然來，襟袖皆披拂。願與君爲友，相見長及物。[END]
[Q]三友堂 月[A]明月麗青天，羣星隠晶耀。願與君爲友，容光無不照。[END]
[Q]端午帖子詞皇帝閤  其一[A]聖德臨尊極，民心戴至仁。喜逢重午節，共祝萬年春。[END]
[Q]端午帖子詞皇帝閤  其二[A]雨暘皆應節，和氣滿平疇。欲識天顔喜，農家麥有秋。[END]
[Q]端午帖子詞皇帝閤  其三[A]永日雖祥鬰，風生殿閣凉。聖心非獨樂，均施徧多方。[END]
[Q]太上皇帝閤端午帖子詞  其一[A]道大光今古，功成付聖明。超然羣物表，但見四時行。[END]
[Q]太上皇帝閤端午帖子詞  其二[A]漏轉銅壺永，風來玉殿清。天申佳節近，比屋盡歡聲。[END]
[Q]太上皇帝閤端午帖子詞  其三[A]外物雖無累，誠心每在民。薰風能解慍，亦足助堯仁。[END]
[Q]太上皇帝閤端午帖子詞  其七[A]火德方居夏，端符帝運亨。化工初不宰，繼照付重明。[END]
[Q]太上皇帝閤端午帖子詞  其八[A]和樂天申節，雍容物外身。羣生蒙長養，誰復識堯仁。[END]
[Q]太上皇帝閤端午帖子詞  其九[A]水殿風來細，槐庭日度遲。聖心無外累，動息自隨時。[END]
[Q]太上皇后閤端午帖子詞  其一[A]周室興王業，堯圖授聖人。誰知皆內助，功德古無倫。[END]
[Q]太上皇后閤端午帖子詞  其二[A]仁心均動植，風化正邦家。福慶方駢集，靈符尚辟邪。[END]
[Q]太上皇后閤端午帖子詞  其三[A]心境俱清浄，能令五月凉。芬香隨處有，不待沐蘭湯。[END]
[Q]太上皇后閤端午帖子詞  其七[A]中興雖帝業，內治本陰功。天下供榮養，方知福報崇。[END]
[Q]太上皇后閤端午帖子詞  其八[A]乾坤皆數五，日月正符同。但仰重離照，難名厚載功。[END]
[Q]太上皇后閤端午帖子詞  其九[A]寶殿名康壽，皇心在祝延。願從重五日，更閲萬千年。[END]
[Q]白雄雞[A]鐵爪玉龍鱗，紅冠不染塵。五更纔報曉，驚動世間人。[END]
[Q]壬辰立春[A]春雪正紛紛，荒山晝掩門。羨君筋力健，策杖過前村。[END]
[Q]偈頌六十五首  其三[A]有物先天地，無形本寂寥。能爲萬象主，不逐四時凋。[END]
[Q]偈頌六十五首  其八[A]雲開千嶂出，木落一枝分。相見又無事，不來還憶君。[END]
[Q]偈頌六十五首  其二三[A]因我得禮你，窮源親到底。禮拜了燒香，自倒還自起。[END]
[Q]偈頌六十五首  其二四[A]諸佛不說說，祖師不聞聞。留下一轉語，千古鎮乾坤。[END]
[Q]偈頌六十五首  其二五[A]今佛放光明，助發實相義。希有諸比丘，是中難比况。[END]
[Q]偈頌六十五首  其三四[A]利劍斬虛空，萬象鳴嚗嚗。年年向斯辰，令人倍發惡。[END]
[Q]偈頌六十五首  其三五[A]秋江清淺時，白鷺和烟島。良哉觀世音，全身入荒草。[END]
[Q]偈頌六十五首  其四一[A]佛法無人說，雖慧不能了。去却上頭關，面南看北斗。[END]
[Q]偈頌六十五首  其四二[A]心同虛空界，示等虛空法。證得虛空時，無是無非法。[END]
[Q]偈頌六十五首  其四四[A]吞却與吐却，算來無處著。要見滑稽人，便是黄幡綽。[END]
[Q]偈頌四首  其一[A]釋迦不說說，迦葉不聞聞。天河風浪靜，星斗位區分。[END]
[Q]頌古十一首  其一[A]斫却月中桂，清光轉更多。狐狸俱屏迹，獅子奮金毛。[END]
[Q]頌古十一首  其二[A]狗子無佛性，殺人便償命。楚痛百千般，因邪却打正。[END]
[Q]頌古十一首  其八[A]大海波濤闊，千峰氣象雄。古今無間斷，南北路頭通。[END]
[Q]頌古十一首  其一一[A]屋裏販揚州，水深山更幽。終年無客到，明月自相投。[END]
[Q]示智悟道人[A]智悟悟自心，不在一切處。回首時觀瞻，便是佛國土。[END]
[Q]頌古六首  其六[A]有問冬來事，京師出大黄。貪他一粒粟，失却半年糧。[END]
[Q]遺直堂六首  其一[A]蒿萊自輿臺，松桂猶伯叔。便合追孔林，無庸號寒木。[END]
[Q]遺直堂六首  其二[A]虬龍舞雲端，風雨來海上。尚想堂中人，詩成一迴向。[END]
[Q]遺直堂六首  其三[A]苦心有深思，勁質無軟語。賢科廢因公，此事亙千古。[END]
[Q]遺直堂六首  其四[A]種木已如此，高賢有餘思。頼公酷似舅，其誰羨牢之。[END]
[Q]遺直堂六首  其五[A]鄭虔骨已朽，孔父天不遺。他年從事賢，手板空倒持。[END]
[Q]遺直堂六首  其六[A]棟梁乃不取，得地且深植。妖嬈紫薇花，歲晚猶伴直。[END]
[Q]夜宿斜溪聞杜鵑[A]解纜山銜日，移舟雨暗溪。無情子規鳥，夢斷隔林啼。[END]
[Q]送龐祐甫五首  其一[A]燕鴻望南飛，春至還北去。託食波浪中，瀟湘幾回渡。[END]
[Q]送龐祐甫五首  其二[A]遊子思故鄉，天涯兩相逢。時平甘卹緯，定交各塗窮。[END]
[Q]送龐祐甫五首  其三[A]濯濯機中絲，粲粲錦繡段。自非同心人，千金孰肯換。[END]
[Q]送龐祐甫五首  其四[A]江湖多青山，舟楫長往還。山色難送客，不如住山間。[END]
[Q]送龐祐甫五首  其五[A]中宵櫂謳發，菰蒲翳明月。月黑君忽行，恐墮蛟龍窟。[END]
[Q]句[A]况此憔悴州，居人仰煮鹵。煮鹵數十年，餘者皆貧寠。[END]
[Q]偈頌十首  其二[A]五祖箇老翁，從來多指注。不是不知歸，忘却來時路。[END]
[Q]偈頌十首  其七[A]豈弟張夫子，遺我徑寸璧。中有數箇字，字字無人識。[END]
[Q]頌古二首  其一[A]塞北平沙闊，黄河衮底流。征帆纔及岸，蠻狄一時收。[END]
[Q]頌古[A]平地摝魚蝦，遼天射飛鶚。跛脚老雲門，千錯與萬錯。[END]
[Q]偈三首  其一[A]機前一句子，用處不留情。如撞幢子弩，箭箭中紅心。[END]
[Q]偈三首  其三[A]玉露垂青草，金風動白蘋。一聲寒雁叫，喚起未惶人。[END]
[Q]自贊[A]月色照幽谷，泉聲落斷崖。水光山色裏，一塊爛枯柴。[END]
[Q]偈頌七首  其四[A]生是死之生，死是生之死。兩路坦然平，無彼亦無此。[END]
[Q]偈頌七首  其七[A]十方同聚會，箇箇學無爲。此是選佛場，心空及第歸。[END]
[Q]偈二首  其一[A]大機貴直截，大用貴頓發。縱有嚙鏃機，一鎚須打殺。[END]
[Q]喜賀恩減本州絹額[A]山國不栽桑，抱布貿絲藏。恩詔光明燭，寒燈織室光。[END]
[Q]梅花[A]南山如佳人，迥立未可親。而况得道者，其間梅子真。[END]
[Q]不如茅屋底四首  其一[A]鑄印大如斗，佩劍長拄頤。不如茅屋底，睡到日高時。[END]
[Q]不如茅屋底四首  其二[A]南伐逾銅柱，西征出玉關。不如茅屋底，高枕看青山。[END]
[Q]不如茅屋底四首  其三[A]火齊堆盤起，珊瑚列庫藏。不如茅屋底，父子事耕桑。[END]
[Q]不如茅屋底四首  其四[A]列鼎賓筵盛，籠坊從騎都。不如茅屋底，醉倒喚兒扶。[END]
[Q]舍東四詠 疏籬[A]數掩圍柴荆，王維畫不成。尤憐月中影，特地起詩情。[END]
[Q]舍東四詠 松棚[A]松棚尋丈地，客至共開顔。堪笑杜陵老，坐思千萬間。[END]
[Q]舍東四詠 盆池[A]寒溜初通後，新荷未長時。誰持大圜鏡，爲我照鬚眉。[END]
[Q]舍東四詠 小徑[A]環繞無十步，捷行財半之。安西九千里，自有著鞭時。[END]
[Q]幽事絕句六首  其一[A]死生歸有命，榮悴出無心。苔井閑磨劍，松窗自斲琴。[END]
[Q]幽事絕句六首  其二[A]矮紙來吳下，長毫出宛陵。自書霜夜句，持寄剡中僧。[END]
[Q]幽事絕句六首  其三[A]昨日風掀屋，今朝雨壞牆。雖知炊米盡，不廢野歌長。[END]
[Q]幽事絕句六首  其四[A]烟畦朝斸藥，雪澗夜淘丹。仄徑何曾嶮，單袍不覺寒。[END]
[Q]幽事絕句六首  其五[A]新傳服氣訣，舊喜步虛吟。兒女不難棄，雲山何處深。[END]
[Q]幽事絕句六首  其六[A]客生聞吠犬，草茂有鳴蛙。日昳方炊飯，秋深始采茶。[END]
[Q]春雨四首  其一[A]片片紅梅落，纖纖綠草生。無端夜來雨，又礙出門行。[END]
[Q]春雨四首  其二[A]春陰易成雨，客病不禁寒。又與梅花別，無因一倚欄。[END]
[Q]春雨四首  其三[A]胸懷阮步兵，詩句謝宣城。今夕俱參透，焚香聽雨聲。[END]
[Q]春雨四首  其四[A]疏點空階雨，長明古殿燈。廬山岑寂夜，我是定中僧。[END]
[Q]季夏雜興四首  其一[A]蟻鬭知將雨，蟲鳴覺近秋。衰翁非愛酒，無計奈孤愁。[END]
[Q]季夏雜興四首  其二[A]巉巉瘦驢嶺，莽莽老牛陂。四海均羈旅，何人感此詩。[END]
[Q]季夏雜興四首  其三[A]熟睡一炊頃，清談數刻間。未言能近道，要得暫身閑。[END]
[Q]季夏雜興四首  其四[A]疏泉澆藥壟，枕石聽松風。此樂慚專享，無因與客同。[END]
[Q]夏夜暑毒不少解起坐庭中二首  其一[A]窗間有螢過，枕上見星流。欲睡不堪熱，長歌起飯牛。[END]
[Q]夏夜暑毒不少解起坐庭中二首  其二[A]風從高樹下，蟲抱短莎鳴。小據胡床坐，還扶拄杖行。[END]
[Q]日用四首  其一[A]舊好疏毛穎，新知得麴生。幽居無一事，枕臂聽松聲。[END]
[Q]日用四首  其二[A]舂穀灌園蔬，日長閑有餘。何妨忍揮汗，合藥施鄉閭。[END]
[Q]日用四首  其三[A]貧知藜糝美，渴愛粟漿酸。食少從奴去，人稀苦屋寬。[END]
[Q]日用四首  其四[A]空舍封書篋，多年飽蠹魚。還家貧不死，讀盡舊藏書。[END]
[Q]拄杖[A]吾嘗評拄杖，妙處在輕堅。何日提携汝，同登入峽船。[END]
[Q]偈頌二十三首  其一[A]夜半金烏出，寥寥照寰宇。兩眼對青山，通身淚如雨。[END]
[Q]偈頌二十三首  其三[A]久渴逢甘雨，他鄉見故知。洞房花燭夜，金牓狀元歸。[END]
[Q]偈頌二十三首  其六[A]春山疊亂青，春水漾虛碧。寥寥天地間，獨立望何極。[END]
[Q]偈頌二十三首  其一○[A]蟋蟀啼壞牆，蝦蟆叫春水。時節使之然，處處聒人耳。[END]
[Q]偈頌二十三首  其一九[A]天地熱如爐，萬物同一煮。衲僧煮不殺，出來拍手舞。[END]
[Q]日出入行[A]朝出扶桑來，莫入虞淵去。胡不緩馳驅，百歲一朝暮。[END]
[Q]雜怨  其一[A]種蓮恨不早，得藕常苦遲。誰知心中事，久已落懷思。[END]
[Q]雜怨  其二[A]花開能夜合，草發解宜男。對花今有恨，見草祇應慚。[END]
[Q]江南曲  其一[A]津頭聞別語，三載以爲期。安得中山酒，醒日是歸時。[END]
[Q]江南曲  其二[A]沽酒酹江神，發船相送餞。船去浪如席，船回風似箭。[END]
[Q]寄友[A]溪月知相憶，江雲約共吟。夜船書一紙，飛過赤楓林。[END]
[Q]秋日西湖[A]幾州陵變谷，經月雨爲霖。世事今如此，西風動客心。[END]
[Q]謝氏梅園[A]纖腰凍欲折，來探前村雪。幽禽莫相猜，歲寒心似鐵。[END]
[Q]大名元復初郎中携示感遇五言八章次韻并陳東平曹子貞編修薊丘曹克明  其二[A]我登海山巔，群丘眇如芥。客來談九州，更詰誰小大。[END]
[Q]大名元復初郎中携示感遇五言八章次韻并陳東平曹子貞編修薊丘曹克明  其三[A]神疲穆滿馭，足繭神始載。終然方寸心，擾擾軀殻外。[END]
[Q]大名元復初郎中携示感遇五言八章次韻并陳東平曹子貞編修薊丘曹克明  其四[A]流光如急水，一去難復再。歸來坐虛室，始覺身安泰。[END]
[Q]大名元復初郎中携示感遇五言八章次韻并陳東平曹子貞編修薊丘曹克明  其五[A]老馬寧爲駒，即且或甘带。名跡吾不嫌，全生聊遠害。[END]
[Q]大名元復初郎中携示感遇五言八章次韻并陳東平曹子貞編修薊丘曹克明  其六[A]明有不見睫，智有不衛足。學靜三十年，晚始悟無欲。[END]
[Q]大名元復初郎中携示感遇五言八章次韻并陳東平曹子貞編修薊丘曹克明  其七[A]履卑懼名高，居群忌行獨。不見歌鍾家，白日卧金谷。[END]
[Q]大名元復初郎中携示感遇五言八章次韻并陳東平曹子貞編修薊丘曹克明  其八[A]不見带索生，行吟扣哀竹。爲君慎燕息，顧兔方在腹。[END]
[Q]題水陸寺[A]殿樓邊翠麓，窗戶俯清湘。遊客匆匆去，高僧白日長。[END]
[Q]題薝蔔[A]春花狼藉餘，六出淨煩熱。衲衣凝夜禪，香散深林月。[END]
[Q]阮閣[A]陰陰松竹合，幽鳥傍人啼。一局枯棋罷，曦輪又欲西。[END]
[Q]絕句[A]楚岸卸輕帆，停舟曲江曲。日暮塞鴻歸，春水平橋綠。[END]
[Q]野月[A]野月今宵滿，小庭人共瞻。却愁人去後，殘魄獨窺簷。[END]
[Q]多雨[A]盡道春多雨，傷摧花易空。不知春態度，尤在雨陰中。[END]
[Q]葛洪丹竈[A]羽客昔眷此，鍊液奪化功。至今寒雲色，挂樹復凝空。[END]
[Q]枯梅[A]斧斤戕不死，半蘚半枯槎。寂寞幽巖下，一枝三四花。[END]
[Q]題壁二首  其一[A]不嫌夫婿醜，亦勿厭深村。但得一回嫁，全勝不出門。[END]
[Q]梅花[A]呼童汲景華，冷浸枝枝雪。伴我山中人，吟殘半窗月。[END]
[Q]種梅[A]佳人天一方，歲暮音書絕。一枝持贈君，猶带去年雪。[END]
[Q]早梅  其二[A]何年流水恨，昨夜小橋春。縱有相逢地，都無可寄人。[END]
[Q]宮詞[A]桃李六宮寂，君王幸石渠。臨鸞悔梳洗，女色不如書。[END]
[Q]木芙蓉[A]甚疑牡丹叢，但病皮骨老。不宜入水看，只可隔水眺。[END]
[Q]投子山[A]三雄分漢鼎，郊野戰群龍。將軍偶敗北，投子空山中。[END]
[Q]夜雨剪春韮[A]杜老情何恨，東風夜雨春。炊粱留客款，剪韮薦時新。[END]
[Q]夢魚[A]玉燭和薰日，金穰瑞應初。豐年知有象，吉夢兆維魚。[END]
[Q]斬蛇[A]皇統承堯運，朱旗啟漢家。未誅秦始鹿，先斬沛中蛇。[END]
[Q]木芙蓉[A]霜深纔吐艷，日暮更饒紅。掩映殘荷浦，馮夷敗菊叢。[END]
[Q]含笑花[A]瓜香濃欲爛，蓮莟碧初勻。含笑知何處，低頭似愧人。[END]
[Q]句  其三[A]照眼粧新就，扶頭酒半醒。妖姿隨變化，薄命易飄零。[END]
[Q]句  其五[A]礬弟墮小白，梅兄憐老蒼。仲氏似白眉，表表金玉相。[END]
[Q]句  其六[A]鮮鮮金鳳花，得時亦自媚。物生無貴賤，罕見乃爲貴。[END]
[Q]荷花[A]芳姿香可人，剛道六郎似。誰謂前哲心，愛蓮比君子。[END]
[Q]含笑花[A]薄薄沈熏骨，英英玉煉顔。惱人風味別，斗帳夢中閒。[END]
[Q]寄外[A]數日相望極，須知意思迷。夢魂不怕險，飛過大江西。[END]
[Q]嘲張乂[A]中分爻兩段，風使十橫斜。文上元無分，人前强出些。[END]
[Q]歸去詞[A]種松雨濯髪，折筍春墮指。長嘯歸去來，滄江一天水。[END]
[Q]西窗[A]西窗枕寒池，池邊老松樹。渴猿下偷泉，見影忽驚去。[END]
[Q]仙人隠跡  其一[A]上古有神仙，一去無消息。峨峨碧巖前，獨遺隠仙跡。[END]
[Q]仙人隠跡  其二[A]長生玄牝門，目擊而道存。班班實可考，老澗生雲根。[END]
[Q]仙人隠跡  其三[A]游人摩蒼崖，滿手聞異馨。不垂身後芳，何以知仙靈。[END]
[Q]聯句[A]珠簾半窗月，修竹一簾風。何事今宵景，無人解與同。[END]
[Q]絕句[A]偶與雲水會，不與雲水同。雲散水流去，杳然天地空。[END]
[Q]玉柱峰[A]青山有石柱，直插浮雲杪。月明鶴飛來，渾疑舊華表。[END]
[Q]白石山[A]雲梯連石磴，香樹鎖松關。林壑疑無路，神仙別有山。[END]
[Q]紅梅[A]隴頭人未來，江南春幾許。惆悵玉笛聲，吹落臙脂雨。[END]
[Q]送王郎中[A]惜別遠相送，却成惆悵多。獨歸回首處，爭那暮山何。[END]
[Q]江行無題一百首 一[A]傾酒向漣漪，乘流欲去時。寸心同尺璧，投此報馮夷。[END]
[Q]江行無題一百首 二[A]江曲全縈楚，雲飛半自秦。峴山迴首望，如別故鄉人。[END]
[Q]江行無題一百首 三[A]浦煙含夜色，冷日轉秋旻。自有沈碑在，清光不照人。[END]
[Q]江行無題一百首 四[A]楚岸雲空合，楚城人不來。祗今誰善舞，莫恨廢章臺。[END]
[Q]江行無題一百首 五[A]行背青山郭，吟當白露秋。風流無屈宋，空詠古荆州。[END]
[Q]江行無題一百首 六[A]晚來漁父喜，網重欲收遲。恐有長江使，金錢願贖龜。[END]
[Q]江行無題一百首 七[A]去指龍沙路，徒懸象闕心。夜涼無遠夢，不爲偶聞砧。[END]
[Q]江行無題一百首 八[A]霧雲疎有葉，雨浪細無花。穩放扁舟去，江天自有涯。[END]
[Q]江行無題一百首 九[A]好日當秋半，層波動旅腸。已行千里外，誰與共秋光。[END]
[Q]江行無題一百首 十[A]潤色非東里，官曹更建章。宦遊難自定，來喚櫂船郎。[END]
[Q]江行無題一百首 十一[A]夜江清未曉，徒惜月光沉。不是因行樂，堪傷老大心。[END]
[Q]江行無題一百首 十二[A]翳日多喬木，維舟取束薪。靜聽江叟語，盡是厭兵人。[END]
[Q]江行無題一百首 十三[A]箭漏日初短，汀煙草未衰。雨餘雖更綠，不是採蘋時。[END]
[Q]江行無題一百首 十四[A]山雨夜來漲，喜魚跳滿江。岸沙平欲盡，垂蓼入船窗。[END]
[Q]江行無題一百首 十五[A]渚邊新鴈下，舟上獨淒涼。俱是南來客，憐君綴一行。[END]
[Q]江行無題一百首 十六[A]雲密連江暗，風斜著物鳴。一杯真戰將，笑爾作愁兵。[END]
[Q]江行無題一百首 十七[A]柳拂斜開路，籬邊數戶村。可能還有意，不掩向江門。[END]
[Q]江行無題一百首 十八[A]不識相如渴，徒吟子美詩。江清惟獨看，心外更誰知。[END]
[Q]江行無題一百首 十九[A]牽路沿江狹，沙崩岸不平。盡知行處險，誰肯載時輕。[END]
[Q]江行無題一百首 二十[A]憔悴異靈均，非讒作逐臣。如逢漁父問，未是獨醒人。[END]
[Q]江行無題一百首 二十一[A]水含秋夜靜，雲帶夕陽高。詩癖非吾病，何妨吮短豪。[END]
[Q]江行無題一百首 二十二[A]帶舟維古岸，還似阻西陵。箕伯無多怒，回頭詎不能。[END]
[Q]江行無題一百首 二十三[A]秋雲久無雨，江燕社猶飛。却笑舟中客，今年未得歸。[END]
[Q]江行無題一百首 二十四[A]帆翅初張處，雲鵬怒翼同。莫愁千里路，自有到來風。[END]
[Q]江行無題一百首 二十五[A]佳節雖逢菊，浮生正似萍。故山何處望，荒岸小長亭。[END]
[Q]江行無題一百首 二十六[A]月下江流靜，村荒人語稀。鷺鴛雖有伴，仍共影雙飛。[END]
[Q]江行無題一百首 二十七[A]斗轉月未落，舟行夜已深。有村知不遠，風便數聲砧。[END]
[Q]江行無題一百首 二十八[A]櫂驚沙鳥迅，飛濺夕陽波。不顧魚多處，應防一目羅。[END]
[Q]江行無題一百首 二十九[A]行到楚江岸，蒼茫人正迷。秪如秦塞遠，格磔鷓鴣啼。[END]
[Q]江行無題一百首 三十[A]漸覺江天遠，難逢故國書。可能無往事，空食鼎中魚。[END]
[Q]江行無題一百首 三十一[A]岸草連荒色，村聲樂稔年。晚晴貪穫稻，閑却採菱船。[END]
[Q]江行無題一百首 三十二[A]灘淺多遊鷺，江清易見魚。怪來吟未足，秋物欠紅蕖。[END]
[Q]江行無題一百首 三十三[A]蛩響依沙草，螢飛透水煙。夜涼誰詠史，空泊運租船。[END]
[Q]江行無題一百首 三十四[A]睡穩葉舟輕，風微浪不驚。人居蘆葦岸，終夜動秋聲。[END]
[Q]江行無題一百首 三十五[A]自念平生意，曾期一郡符。可知因謫宦，斑鬢入江湖。[END]
[Q]江行無題一百首 三十六[A]水天涼夜月，不是少清光。好景隨人物，秦淮憶建康。[END]
[Q]江行無題一百首 三十七[A]古來多思客，搖落恨江潭。今日秋風至，蕭疎過沔南。[END]
[Q]江行無題一百首 三十八[A]映竹疑村好，穿蘆覺渚幽。漸安無曠土，薑芋當農收。[END]
[Q]江行無題一百首 三十九[A]煙渚復煙渚，畫屏休畫屏。引愁天末去，數點暮山青。[END]
[Q]江行無題一百首 四十[A]秋風動客心，寂寂不成吟。飛上危檣立，鶯啼報好音。[END]
[Q]江行無題一百首 四十一[A]見底高秋水，開懷萬里天。旅吟還有伴，沙柳數枝蟬。[END]
[Q]江行無題一百首 四十二[A]九日自佳節，扁舟無一杯。曹園舊罇酒，戲馬憶高臺。[END]
[Q]江行無題一百首 四十三[A]兵火有餘燼，貧村纔數家。無人爭曉渡，殘月下寒沙。[END]
[Q]江行無題一百首 四十四[A]渚禽菱芡足，不向稻粱爭。靜宿涼灣月，應無失侶聲。[END]
[Q]江行無題一百首 四十五[A]輕雲未撲霜，樹杪橘初黃。行是知名物，過風過水香。[END]
[Q]江行無題一百首 四十六[A]土曠深耕少，江平遠釣多。平生皆棄本，金革竟如何。[END]
[Q]江行無題一百首 四十七[A]海月非常物，等閑不可尋。披沙應有地，淺處定無金。[END]
[Q]江行無題一百首 四十八[A]風晚冷颼颼，蘆花已白頭。舊來紅葉寺，堪憶玉京秋。[END]
[Q]江行無題一百首 四十九[A]渺渺望天涯，清漣浸赤霞。難逢星漢使，烏鵲日乘槎。[END]
[Q]江行無題一百首 五十[A]風好來無陣，雲開去有踪。釣歌無遠近，應喜罷艨艟。[END]
[Q]江行無題一百首 五十一[A]吳疆連楚甸，楚俗異吳鄉。謾把罇中物，無人啄蟹黃。[END]
[Q]江行無題一百首 五十二[A]岸綠野煙遠，江紅斜照微。撑開小漁艇，應到月明歸。[END]
[Q]江行無題一百首 五十三[A]雨餘江始漲，漾漾見流薪。曾歎河中木，斯言憶古人。[END]
[Q]江行無題一百首 五十四[A]垂露晚猶濃，清風不易逢。涉江雖已晚，高樹搴芙蓉。[END]
[Q]江行無題一百首 五十五[A]乘舟維夏口，煙野獨行時。不見頭陀寺，空懷幼婦碑。[END]
[Q]江行無題一百首 五十六[A]晚泊武昌岸，津亭疎柳風。數株曾手植，好事憶陶公。[END]
[Q]江行無題一百首 五十七[A]舟航依浦定，星斗滿江寒。若比陰霾日，何妨夜未闌。[END]
[Q]江行無題一百首 五十八[A]近戍離金落，孤岑望火門。惟將知命意，瀟灑向乾坤。[END]
[Q]江行無題一百首 五十九[A]叢菊生堤上，此花長後時。有人還採掇，何必在春期。[END]
[Q]江行無題一百首 六十[A]景夕殘霞落，秋寒細雨晴。短纓何用濯，舟在月中行。[END]
[Q]江行無題一百首 六十一[A]堤壞漏江水，地坳成野塘。晚荷人不折，留取作秋香。[END]
[Q]江行無題一百首 六十二[A]左宦終何路，攄懷亦自寬。襞牋嘲白鷺，無意喻梟鸞。[END]
[Q]江行無題一百首 六十三[A]樓空人不歸，雲白去時衣。黃鶴無心下，長應笑令威。[END]
[Q]江行無題一百首 六十四[A]白帝朝驚浪，陽臺暮映雲。等閑生險易，世路秪如君。[END]
[Q]江行無題一百首 六十五[A]櫓慢生輕浪，帆虛帶白雲。客船雖狹小，容得瘦將軍。[END]
[Q]江行無題一百首 六十六[A]靜看秋江水，風微浪漸平。人間馳競處，塵土自波成。[END]
[Q]江行無題一百首 六十七[A]風借帆方疾，風回櫂却遲。較量人世事，不校一毫釐。[END]
[Q]江行無題一百首 六十八[A]咫尺愁風雨，匡廬不可登。秪疑雲霧窟，猶有六朝僧。[END]
[Q]江行無題一百首 六十九[A]江草何多思，冬青尚滿洲。誰能驚鵩鳥，作賦爲沙鷗。[END]
[Q]江行無題一百首 七十[A]幸有煙波興，寧辭筆硯勞。緣情無怨刺，却似反離騷。[END]
[Q]江行無題一百首 七十一[A]沙上獨行時，高吟到楚詞。難將垂岸蓼，盈把當江蘺。[END]
[Q]江行無題一百首 七十二[A]秋寒鷹隼健，逐雀下雲空。知是江湖客，無心擊塞鴻。[END]
[Q]江行無題一百首 七十三[A]幽懷念煙水，長恨隔龍沙。今日滕王閣，分明見落霞。[END]
[Q]江行無題一百首 七十四[A]江流何渺渺，懷古獨依依。漁父非賢者，蘆中但有磯。[END]
[Q]江行無題一百首 七十五[A]風雨正甘寢，雲霓忽曉晴。放歌雖自遣，一歲又崢嶸。[END]
[Q]江行無題一百首 七十六[A]幽思正遲遲，沙邊濯弄時。自憐非博物，猶未識鳧葵。[END]
[Q]江行無題一百首 七十七[A]曾有煙波客，能歌西塞山。落花惟待月，一釣紫菱灣。[END]
[Q]江行無題一百首 七十八[A]千頃水紋細，一拳嵐影孤。君山寒樹綠，曾過洞庭湖。[END]
[Q]江行無題一百首 七十九[A]光闊重湖水，低斜遠鴈行。未曾無興詠，多謝沈東陽。[END]
[Q]江行無題一百首 八十[A]晚菊繞江壘，忽如開古屏。莫言時節過，白日有餘馨。[END]
[Q]江行無題一百首 八十一[A]日落長亭晚，山門步障青。可憐無酒分，處處有旗亭。[END]
[Q]江行無題一百首 八十二[A]遠岸無行樹，經霜有伴紅。停船搜好句，題葉贈江楓。[END]
[Q]江行無題一百首 八十三[A]身世比行舟，無風亦暫休。敢言終破浪，惟願穩乘流。[END]
[Q]江行無題一百首 八十四[A]數畝蒼苔石，煙蒙鶴卵洲。定因詞客遇，名字始風流。[END]
[Q]江行無題一百首 八十五[A]興閑停桂楫，路好過松門。不負佳山水，還開酒一樽。[END]
[Q]江行無題一百首 八十六[A]短檝休敲桂，孤根自駐萍。自憐非劒氣，空向斗牛星。[END]
[Q]江行無題一百首 八十七[A]高浪如銀屋，江風一發時。筆端降太白，才大語終奇。[END]
[Q]江行無題一百首 八十八[A]細竹漁家路，晴陽看結罾。喜來邀客坐，分與折腰菱。[END]
[Q]江行無題一百首 八十九[A]平湖五百里，江水想通波。不奈扁舟去，其如決計何。[END]
[Q]江行無題一百首 九十[A]數逢雲斷處，去岸映高山。身到章江日，應猶未得閑。[END]
[Q]江行無題一百首 九十一[A]一灣斜照水，三版順風船。未敢相邀釣，勞生只自憐。[END]
[Q]江行無題一百首 九十二[A]江雨正霏微，江村晚渡稀。何曾妨釣艇，更待得魚歸。[END]
[Q]江行無題一百首 九十三[A]新野舊樓名，潯陽勝賞情。照人長一色，江月共淒清。[END]
[Q]江行無題一百首 九十四[A]願飲西江水，那吟北渚愁。莫教留滯跡，遠比蔡昭侯。[END]
[Q]江行無題一百首 九十五[A]湖口分江水，東流獨有情。常時好風物，誰伴謝宣城。[END]
[Q]江行無題一百首 九十六[A]潯陽江畔菊，應似古來秋。爲問幽棲客，吟時得酒不。[END]
[Q]江行無題一百首 九十七[A]高峯有佳號，千尺倚寒風。若使爐煙在，猶應爲上公。[END]
[Q]江行無題一百首 九十八[A]萬木已清霜，江邊村事忙。故溪黃稻熟，一夜夢中香。[END]
[Q]江行無題一百首 九十九[A]楚水苦縈回，征帆落又開。可緣非直路，却有好風來。[END]
[Q]銅雀妓二首 一[A]嚴妝垂玉筯，妙舞對清風。無復君王顧，春來起漸慵。[END]
[Q]銅雀妓二首 二[A]歌咽新翻曲，香銷舊賜衣。陵園春雨暗，不見六龍歸。[END]
[Q]春閨二首 一[A]寒食月明雨，落花香滿泥。佳人持錦字，無雁寄遼西。[END]
[Q]春閨二首 二[A]欲剪宜春字，春寒入剪刀。遼陽在何處，莫望寄征袍。[END]
[Q]訪僧不遇[A]尋僧已寂寞，林下鎖山房。松竹雖無語，牽衣借晚涼。[END]
[Q]田上[A]雨足高田白，披蓑半夜耕。人牛力俱盡，東方殊未明。[END]
[Q]月夕[A]月上隨人意，人閑月更清。朱樓高百尺，不見到天明。[END]
[Q]槿花[A]槿花不見夕，一日一回新。東風吹桃李，須到明年春。[END]
[Q]西施灘[A]宰嚭亡吳國，西施陷惡名。浣紗春水急，似有不平聲。[END]
[Q]江上逢故人[A]故里琴樽侶，相逢近臘梅。江村買一醉，破淚却成咍。[END]
[Q]牧豎[A]牧豎持蓑笠，逢人氣傲然。臥牛吹短笛，耕却傍溪田。[END]
[Q]過農家[A]欲羨農家子，秋新看刈禾。蘇秦無負郭，六印又如何。[END]
[Q]江夕[A]江心秋月白，起柁信潮行。蛟龍化爲人，半夜吹笛聲。[END]
[Q]春墅[A]蛙聲近過社，農事忽已忙。鄰婦餉田歸，不見百花芳。[END]
[Q]江村[A]日暮片帆落，江村如有情。獨對沙上月，滿船人睡聲。[END]
[Q]擬樂府子夜四時歌四首 一[A]吳子愛桃李，月色不到地。明朝欲看花，六宮人不睡。[END]
[Q]擬樂府子夜四時歌四首 二[A]涼軒待月生，暗裏螢飛出。低迴不稱意，蛙鳴亂清瑟。[END]
[Q]擬樂府子夜四時歌四首 三[A]月色明如晝，蟲聲入戶多。狂夫自不歸，滿地無天河。[END]
[Q]擬樂府子夜四時歌四首 四[A]銀缸照殘夢，零淚霑粉臆。洞房猶自寒，何況關山北。[END]
[Q]寄人二首 一[A]花上斷續雨，江頭來去風。相思春欲盡，未遣酒尊空。[END]
[Q]寄人二首 二[A]澹澹長江水，悠悠遠客情。落花相與恨，到地一無聲。[END]
[Q]江鷗[A]白鳥波上棲，見人懶飛起。爲有求魚心，不是戀江水。[END]
[Q]春晚[A]三月寒食時，日色濃於酒。落盡牆頭花，鶯聲隔原柳。[END]
[Q]漢宮詞[A]獨詔胡衣出，天花落殿堂。他人不敢妬，垂淚向君王。[END]
[Q]旅行[A]少壯經勤苦，衰年始浪遊。誰憐不龜手，他處却封侯。[END]
[Q]班婕妤[A]寵極辭同輦，恩深棄後宮。自題秋扇後，不敢怨春風。[END]
[Q]元日有題[A]十載元正酒，相歡意轉深。自量麋鹿分，只合在山林。[END]
[Q]古樹[A]古樹春風入，陽和力太遲。莫言生意盡，更引萬年枝。[END]
[Q]春題二首 一[A]青春未得意，見花却如讐。路逢白面郎，醉插花滿頭。[END]
[Q]春題二首 二[A]滿眼桃李花，愁人如不見。別有惜花人，東風莫吹散。[END]
[Q]長安春[A]長安牡丹開，繡轂輾晴雷。若使花長在，人應看不回。[END]
[Q]病起二首 一[A]病起春已晚，曳筇傷綠苔。強攀庭樹枝，喚作花未開。[END]
[Q]病起二首 二[A]病起遶庭除，春泥黏屐齒。如從萬里來，骨肉滿面喜。[END]
[Q]峽路[A]清猨啼不住，白水下來新。八月莫爲客，夜長愁殺人。[END]
[Q]長門怨[A]長門春欲盡，明月照花枝。買得相如賦，君恩不可移。[END]
[Q]月夕有懷[A]圓光照一海，遠客在孤舟。相憶無期見，中宵獨上樓。[END]
[Q]夜泊九江[A]夜泊江門外，歡聲月裏樓。明朝歸去路，猶隔洞庭秋。[END]
[Q]寒食夜[A]滿地梨花白，風吹碎月明。大家寒食夜，獨貯望鄉情。[END]
[Q]歸燕[A]海燕頻來去，西人獨滯留。天邊又相送，腸斷故園秋。[END]
[Q]長安春[A]珠箔映高柳，美人紅袖垂。忽聞半天語，不見上樓時。[END]
[Q]寒食日戲贈李侍御[A]十二街如市，紅塵咽不開。灑蹄驄馬汗，沒處看花來。[END]
[Q]題壁[A]院似禪心靜，花如覺性圓。自然知了義，爭肯學神仙。[END]
[Q]句[A]風回山火斷，朝落岸冰高。名終埋不得，骨任朽何妨。[END]
[Q]春草[A]不獨滿池塘，夢中佳句香。春風有餘力，引上古城牆。[END]
[Q]金谷園[A]當年歌舞時，不說草離離。今日歌舞盡，滿園秋露垂。[END]
[Q]夏日東齋[A]三庚到秋伏，偶來松檻立。熱少清風多，開門放山入。[END]
[Q]南朝[A]三籬蓋馳道，風烈一無取。時見牧牛童，嗔牛喫禾黍。[END]
[Q]言懷[A]出山不得意，謁帝值戈鋋。豈料爲文日，翻成用武年。[END]
[Q]寒食日題杜鵑花[A]一朵又一朵，併開寒食時。誰家不禁火，總在此花枝。[END]
[Q]滕王閣春日晚望[A]凌春帝子閣，偶眺日移西。浪勢平花塢，帆陰上柳堤。[END]
[Q]芭蕉[A]一種靈苗異，天然體性虛。葉如斜界紙，心似倒抽書。[END]
[Q]題惠嚴寺[A]人莫嫌山小，僧還愛寺靈。殿高神氣力，龍活客丹青。[END]
[Q]蛺蝶行[A]東園宮草綠，上下飛相逐。君恩不禁春，昨夜花中宿。[END]
[Q]東西行[A]種荷玉盆裏，不及溝中水。養雉黃金籠，見草心先喜。[END]
[Q]失題 一[A]春淚爛羅綺，泣聲抽恨多。莫滴芙蓉池，愁傷連蔕荷。[END]
[Q]失題 二[A]一朵花葉飛，一枝花光彩。美人惜花心，但願春長在。[END]
[Q]寄僧知乾[A]貌高清入骨，帝里舊臨壇。出語經相似，行心佛證安。[END]
[Q]洛中有懷[A]潺潺伊洛河，寂寞少恩波。鑾駕久不幸，洛陽春草多。[END]
[Q]送魏山韋處士[A]陰陰亭際間，相顧慘離顏。一片雲飛去，嵯峨空魏山。[END]
[Q]長信宮[A]莫問古宮名，古宮空有城。惟應東去水，不改舊時聲。[END]
[Q]高樓[A]遠天明月出，照此誰家樓。上有羅衣裳，涼風吹不休。[END]
[Q]岑公巖[A]南溪有仙澗，咫尺非人間。泠泠松風下，日暮空蒼山。[END]
[Q]宮怨[A]淚乾紅落臉，心盡白垂頭。自此方知怨，從來豈信愁。[END]
[Q]惜花[A]無語與花別，細看枝上紅。明年又相見，還恐是愁中。[END]
[Q]夢成[A]向晚菱歌起，風平水不流。鴛鴦兩相逐，飛過採蓮舟。[END]
[Q]酴醿[A]叢叢扶重蕊，微風動弱枝。北人言語巧，喚作菊酴醿。[END]
[Q]偈頌一百零一首  其一[A]萬疊峯巒秀，清虛杳靄間。跨門一句子，擬議隔重關。[END]
[Q]偈頌一百零一首  其五[A]要入牯牛隊，還披水牯皮。全身行異類，拽杷又牽犁。[END]
[Q]偈頌一百零一首  其六[A]行盡迢迢路，無山不是家。跨門一句子，擬議隔天涯。[END]
[Q]偈頌一百零一首  其三○[A]秋色連天浄，秋花滿地香。圓通門大啟，切忌錯商量。[END]
[Q]侵曉書懷四絕句  其一[A]石泉宵泠泠，清響雜寒吹。恍驚山雨來，醒我一覺睡。[END]
[Q]侵曉書懷四絕句  其二[A]幽蟲聲唧唧，感此秋夜長。起坐彈鳴琴，蘭釭炫餘光。[END]
[Q]侵曉書懷四絕句  其三[A]披衣啟外戶，晨光清可挹。綠樹閟蒼烟，遥認楓葉赤。[END]
[Q]侵曉書懷四絕句  其四[A]疎星澹河漢，點點在秋水。微瀾漾殘輝，曲沼過游鯉。[END]
[Q]題壁[A]午日柳陰正，曉風花氣新。川明魚泳水，林靜鳥啼春。[END]
[Q]寄題吳介夫專壑七詠 壽藏[A]負鍤劉伯倫，坐壙司空圖。誰爲後來達，息菴與之俱。[END]
[Q]寄題吳介夫專壑七詠 息菴[A]日出機事生，日入羣動息。吁嗟利名子，逐逐何所急。[END]
[Q]寄題吳介夫專壑七詠 止宿[A]大路古茅塞，問津欲何從。雞黍相款留，賢哉植杖翁。[END]
[Q]寄題吳介夫專壑七詠 負閒[A]鍾鼎本玩世，富貴徒苦人。何似天地間，蕭然一閒身。[END]
[Q]寄題吳介夫專壑七詠 洪澤[A]酌彼洪澤水，吾知非盜泉。舉世望甘霖，喚起神蟄淵。[END]
[Q]寄題吳介夫專壑七詠 橫舟[A]山崦少人渡，夕陽橫釣艖。顛風捲重陰，急浪揚層波。[END]
[Q]寄題吳介夫專壑七詠 專壑[A]竹原與草堂，轉眼事非舊。一壑今獨專，造物有付授。[END]
[Q]晚春曲[A]春欲歸何處，流鶑也不知。只應江上水，暗與落花期。[END]
[Q]送張判官歸巴州[A]回首三巴曲，平生萬里橋。衣冠無頼客，花月可憐宵。[END]
[Q]羅盞山[A]道盞原非盞，言羅不是羅。只因山突起，個個盡如螺。[END]
[Q]小憩許由亭[A]曆數河南去，乾坤一草亭。一亭猶是累，千古盡浮萍。[END]
[Q]喬松[A]風細吹吟鳳，雷驚起蟄龍。幾年卧空谷，今日享真封。[END]
[Q]歲暮[A]綵帖隃麋濕，屠蘇琥珀濃。夕陽猶臘日，午夜已春風。[END]
[Q]三月三日度白際[A]日望黄尖杪，今登白際巔。千山皆委地，一臂獨擎天。[END]
[Q]戊子正旦賀壽慈宮  其一[A]曙色浮丹栱，春風煖禁街。微瀾迷秀石，纖草蔭新槐。[END]
[Q]戊子正旦賀壽慈宮  其二[A]鳳駕回天仗，鴛班集露門。須臾趨魏闕，杲日正中暾。[END]
[Q]粥罷[A]飯已茶三啜，隅中粥一盂。陶然詠皇化，安用東封書。[END]
[Q]遊仙窟詩 詠花[A]風吹遍樹紫，日照滿地丹。若爲交暫折，擎就掌中看。[END]
[Q]遊仙窟詩 詠花[A]映水俱知笑，成蹊竟不言。即今無自在，高下任渠攀。[END]
[Q]遊仙窟詩 代蜂子答十孃[A]觸處尋芳樹，都慮少物華。試從香處覓，正值可憐花。[END]
[Q]遊仙窟詩 送張郎[A]丈夫存行跡，慇懃爲數來。莫作浮萍草，逐浪不知迴。[END]
[Q]寺中觀臥像[A]淨宇流金□，直誠翳寶床。自應歸寂滅，非是倦津梁。[END]
[Q]渝州逢故人（「渝州」，原作「滁州」，從原卷改。）[A]共是他鄉客，俱爲失路人。自憐蓬髪改，不掩柳條春。[END]
[Q]春夜山亭[A]夜靜琴還靜，年春酒復春。何曾山水地，風月不□□。[END]
[Q]別宋侍御[A]水國南連楚，沙場北近胡。春風萬里別，明月兩鄉孤。[END]
[Q]詠暗[A]鑿壁方將□，投珠忽見疑。始言纓可絕，誰謂室無欺。[END]
[Q]詠鵲[A]繞樹棲難定，填河尚未期。舊來能□語，試爲報歸時。[END]
[Q]途中憶兒女之作[A]髮為思鄉白，形因泣淚枯。爾曹應有夢，知我斷腸無。[END]
[Q]有恨久囚[A]人易千般去，余嗟獨未還。空知泣山月，寧覺鬢蒼斑。[END]
[Q]晚秋 四[A]髪爲多愁白，心緣久客悲。更遭縲紲事，因此改容儀。[END]
[Q]二[A]夜眠須在後，起則每須先。家中懃檢校，衣食莫令偏。[END]
[Q]六[A]孔懷須敬重，同氣並連枝。不見恆山鳥，孔子惡聞離。[END]
[Q]九[A]尊人共客語，側立在傍聽。莫向前頭鬧，喧亂作鵶鳴。[END]
[Q]十四[A]有事須相問，平章莫自專。和同相用語，莫取婦兒言。[END]
[Q]十八[A]親中除父母，兄弟更無過。有莫相輕賤，無時始認他。[END]
[Q]二五[A]尊人同席飲，不問莫多言。縱有文章好，留將餘處宣。[END]
[Q]二七[A]坐見人來起，尊親盡遠迎。無論貧與富，一概惣須平。[END]
[Q]二九[A]養子莫徒使，先教懃讀書。說朝乘駟馬，還得似相如。[END]
[Q]三十[A]欲得兒孫孝，無過教及身。一朝千度打，有罪更須嗔。[END]
[Q]五三[A]駡妻早是惡，打婦更無知。索强斯得客，可是丈夫兒。[END]
[Q]六十[A]貧人莫簡棄，有客最須呼。但惠封瘡藥，何愁不奉珠。[END]
[Q]六六[A]有恩須報上，得濟莫孤恩。但看千里井，誰爲重來尋。[END]
[Q]七二[A]世間難捨割，無過財色深。丈夫須遠命，割斷闇迷心。[END]
[Q]八二[A]經記須平直，心中莫側斜。些些徵取利，可可苦他家。[END]
[Q]八四[A]忍辱生端正，多嗔作毒虵。若人不儜惡，必得上三車。[END]
[Q]九三[A]吾有十畝田，種在南山坡。青松四五樹，綠豆西三窠。[END]
[Q]九五[A]我見那漢死，肚裏熱如火。不是惜那漢，恐畏還到我。[END]
[Q]一○二[A]衆生頭兀兀，堂住無明窟。心裏爲欺謾，口中佯念佛。[END]
[Q]一○四[A]勸君休殺命，背面披生嗔。喫他他喫汝，循環作主人。[END]
[Q]一○五[A]他人騎大馬，我獨跨驢子。回顧擔柴漢，心下較些子。[END]
[Q]一○六[A]家有梵志詩，生死免入獄。不論有益事，且得耳根熟。[END]
[Q]詩一首[A]歛笑偷殘靨，含羞露半脣。一眉猶叵耐，雙眼定傷人。[END]
[Q]又一首[A]夢中疑是實，覺後忽非真。誠知腸欲繼，窮鬼故調人。[END]
[Q]又一首[A]心虛不可測，眼細强關情。迴身已入抱，不見有嬌聲。[END]
[Q]詠𡱈[A]眼似星初轉，眉如月欲渭。先須捺後脚，然後勒前腰。[END]
[Q]詩一首[A]忽然心裏愛，不覺眼中憐。未關雙眼曲，直是寸心偏。[END]
[Q]詠刀子[A]自憐膠漆重，相思意不窮。不惜尖頭物，終日在皮中。[END]
[Q]詩一首[A]向來知道徑，生平不忍欺。但令守行跡，何用數圍碁。[END]
[Q]又一首[A]千金此處有，一笑待渠爲。不望全露齒，請爲暫嚬眉。[END]
[Q]詠筆硯[A]摧毛任便點，愛色轉須磨。所以研難竟，良由水太多。[END]
[Q]詠酒杓子[A]尾動惟須急，頭低則不平。渠今合把爵，深淺任君情。[END]
[Q]答十娘射雉[A]心緒恰相當，誰能護短長。一床無兩好，半醜亦何妨。[END]
[Q]詩一首[A]千看千意密，一見一憐深。但當把手子，寸斬亦甘心。[END]
[Q]又一首[A]千思千腸熱，一念一心焦。若爲求守得，暫借可憐腰。[END]
[Q]又一首[A]腰支一遇勒，心中百處傷。但若得口子，餘事不承望。[END]
[Q]又一首[A]藥草俱嘗遍，並悉不相宜。惟須一箇物，不道自應知。[END]
[Q]又一首[A]積愁腸已斵，懸望眼應穿。今宵莫閉戶，夢裏向渠邊。[END]
[Q]相思枕留贈十娘[A]南國傳椰子，東家賦石榴。聊將代左腕，長夜枕渠頭。[END]
[Q]又[A]好是他家好，人非着意人。何須漫相弄，幾許費精神。[END]
[Q]詠𡱈[A]勒腰須巧快，捺脚更風流。但令細眼合，人自分輪籌。[END]
[Q]詩一首[A]眼心非一處，心眼舊分離。直令渠眼見，誰遣報心知。[END]
[Q]詠鞘[A]數捺皮應緩，頻磨快轉多。渠今拔出後，空鞘欲如何。[END]
[Q]詩一首[A]雙眉碎客膽，兩眼判君心。誰能用一笑，賤價買千金。[END]
[Q]詩一首[A]得意似鴛鴦，情乖若吳越。不向君邊盡，更知何處歇。[END]
[Q]詠鴨頭鐺子[A]觜長非爲嗍，項曲不由攀。但令脚直上，他自眼雙翻。[END]
[Q]詠射雉[A]大夫巡麥隴，處子習桑間。若非由一箭，誰能爲解顏。[END]
[Q]詠弓[A]平生好須弩，得挽則低頭。聞君把提快，再乞五三籌。[END]
[Q]詩一首[A]手子從君把，腰支亦任迴。人家不中物，漸漸逼他來。[END]
[Q]答文成[A]素手曾經捉，纖腰又被將。即今輸口子，餘事可平章。[END]
[Q]詩一首[A]元來不相識，判自繼知聞。天公強多事，今遣若爲分。[END]
[Q]報文成雙履[A]雙鳥作失伴，兩燕還相屬。聊以當兒心，竟日承君足。[END]
[Q]報文成[A]他道愁勝死，兒言死勝愁。日夜懸心憶，知隔幾年秋。[END]
[Q]詩一首[A]他家解事在，未肯輒相瞋。徑須剛捉著，遮莫造精神。[END]
[Q]又一首[A]巧將衣障口，能用被遮身。定知心肯在，方便故邀人。[END]
[Q]又一首[A]自隱風流到，人前法用多。計時應拒得，佯作不禁他。[END]
[Q]感石浮圖[A]樹福金巖頂，粧巖琢石成。真容繪美素，圖鏤萬年榮。[END]
[Q]傳婆井[A]古井無淵源，千秋自涵養。日暮汲人來，洞然發清響。[END]
[Q]葺豐溪橋成志喜一絕[A]橫流架石梁，刻作永豐字。好渡杖藜翁，逍遙謂農事。[END]
[Q]題英濟石[A]怪石裏苔錢，高聳百餘尺。我至輒呼名，依稀點危額。[END]
[Q]菊[A]短籬偎曲徑，風雨困秋曦。競惜芙蓉冷，何知更有伊。[END]
[Q]噴玉磯[A]朝借仙巖遊，暮借仙巖宿。一洐流不窮，長年看不足。[END]
[Q]水月洞絕句[A]明月出天山，月明秋水寒。觀心同水月，鑷白坐相看。[END]
[Q]尼童何了詵從道一長老六年一忽捨去莫知所之或云在天目山也詵甚喜將薙落從之可少助乎[A]一師今何去，天目萬丈雲。著我粗袈裟，對住大茅君。[END]
[Q]洞庭夜泊[A]兩岸樹蒼蒼，孤舟湘水旁。猿聲啼不住，明月照篷窗。[END]
[Q]重山論易贈吳叔達[A]似汝論三易，何人閲五車。白頭長作侶，黄石即爲家。[END]
[Q]城山偶題[A]四天圍一地，濁少判清多。人氣翻相敵，無如俗物何。[END]
[Q]過建劍飲食[A]賣食鮮雖少，開酤賤却醇。不知天地裏，何處享全珍。[END]
[Q]題靜江[A]桂林多洞府，疑是館群仙。四野皆平地，千峰直上天。[END]
[Q]舟行[A]衆流江漸闊，百怪石如生。錯聽人聲閙，空岩答槳鳴。[END]
[Q]戲簡宏仲劉九丈[A]明月無長好，晴空有晦時。君家那與我，頭白似新知。[END]
[Q]幽景[A]山海吾鄉備，移供不厭餐。恰如行建劍，幽景享多般。[END]
[Q]次韻源仲八丈日理之作[A]眼中皆道境，牆內是君家。樂處元無盡，吾生任有涯。[END]
[Q]跋楚老帖[A]佛固不可求，會處豈容說。苦作如是言，爲誰略饒舌。[END]
[Q]金州[A]比年學校興，禮義生於富。使節按部來，士子皆奔輳。[END]
[Q]五月菊[A]黄菊有本性，霜餘見幽茂。名緇喻般若，太史謹占候。[END]
[Q]句  其八[A]北固天下奇，憑虛倚樓堞。大江走天去，控以高崨嶪。[END]
[Q]句  其九[A]君今向姑孰，山好江漫漫。炯如謫仙人，千載欣復還。[END]
[Q]題東臯[A]市聲俱不聞，野色良可喜。聽公北宅住，還我東臯子。[END]
[Q]西崦[A]一重仍一掩，少有外人知。杖屨歸來處，斜陽隱半規。[END]
[Q]南埭[A]薫風追晚凉，愛日引朝步。瘦策與青鞋，應知來往路。[END]
[Q]北垞[A]不謂蕞爾邦，有此巋然宅。江山自比鄰，風月相主客。[END]
[Q]松谿[A]不似居城市，澄湖上有松。日斜人影散，百尺臥蒼龍。[END]
[Q]竹塢[A]煙雨百餘年，茅茨數間屋。中有在家僧，蕭然如此竹。[END]
[Q]梅坡[A]被雪一枝好，令人雙眼明。未須貪結子，對汝不勝清。[END]
[Q]蘭畹[A]深林以薌名，花木不知數。一點無俗氛，蘭芽在幽處。[END]
[Q]叢桂[A]行攀叢桂枝，坐息叢桂影。王孫胡不歸，歳晏雪霜冷。[END]
[Q]海棠洞[A]玉頰酒潮紅，醉頭扶不舉。杜老豈無詩，應爲六丁取。[END]
[Q]柔桑陌[A]南陌綠成陰，園林正春老。能令蠶事辦，更遣鴞音好。[END]
[Q]梨花原[A]酒渴上安市，甘寒爲解圍。鵝兒黄不見，空見鷺鷥飛。[END]
[Q]柑子園[A]小摘亂青黄，開嘗馥香氣。持比千戶封，真成敗人意。[END]
[Q]山齋[A]頗知藏曲折，故作小崢嶸。一穟香已過，半山雲正横。[END]
[Q]泛宅[A]薌林新賜宅，春水向鷗前。不是蕭何第，元非范蠡船。[END]
[Q]上饒方君小倅官而不婚宦居偏戶間靜無官宦之事舍後梯城而上即棚爲亭盡得溪山之勝名之曰快哉爲作四小詩以快哉此風爲韻  其一[A]簿書苦沈迷，世俗嗟迫隘。不如溪山上，風至取一快。[END]
[Q]上饒方君小倅官而不婚宦居偏戶間靜無官宦之事舍後梯城而上即棚爲亭盡得溪山之勝名之曰快哉爲作四小詩以快哉此風爲韻  其二[A]掾曹官事了，載取麴生來。得酒且歡喜，俗氛安在哉。[END]
[Q]上饒方君小倅官而不婚宦居偏戶間靜無官宦之事舍後梯城而上即棚爲亭盡得溪山之勝名之曰快哉爲作四小詩以快哉此風爲韻  其三[A]從容吏隱間，游戲僧俗裏。孤月浪中翻，吾心正如此。[END]
[Q]上饒方君小倅官而不婚宦居偏戶間靜無官宦之事舍後梯城而上即棚爲亭盡得溪山之勝名之曰快哉爲作四小詩以快哉此風爲韻  其四[A]偪仄何偪仄，官居塵土中。高城與隔盡，惟有一溪風。[END]
[Q]遺直堂  其一[A]三孔吾渭陽，猶及見仲叔。堂堂舍人公，再拜但喬木。[END]
[Q]遺直堂  其二[A]長身一庭中，勁氣九霄上。思公立朝時，澟澟不可向。[END]
[Q]遺直堂  其三[A]策登董相科，賦作長卿語。劉牢出外甥，愧我不如古。[END]
[Q]遺直堂  其四[A]老柏蜀人愛，甘棠召南思。領客清樾下，作詩詠歌之。[END]
[Q]遺直堂  其五[A]元祐幾閱歳，諸公一無遺。吾舅典型在，神明力扶持。[END]
[Q]遺直堂  其六[A]柏葉松其身，在時公手植。雜樹誰所栽，一錢初不直。[END]
[Q]同官皆和復次韻  其一[A]蒼官可長雄，餘子皆季叔。所以吾外家，深栽後彫木。[END]
[Q]同官皆和復次韻  其二[A]高標何許看，小閣有時上。烈風知人懷，柯葉盡西向。[END]
[Q]同官皆和復次韻  其三[A]孔父昔所遊，父老不能語。文章翠珉上，如此樹高古。[END]
[Q]同官皆和復次韻  其四[A]寂寞西州路，淒凉渭陽思。敢不酷似舅，蒼官實臨之。[END]
[Q]同官皆和復次韻  其五[A]大廈要直木，郢斤棄如遺。一朝諫省上，王魏不支持。[END]
[Q]同官皆和復次韻  其六[A]華屋落山丘，悲歌詠曹植。故有主林神，百年依正直。[END]
[Q]玉井[A]茗飲貴石泉，江流亦其亞。甘寒如此井，未肯出汝下。[END]
[Q]碧蘆潨[A]春風桃李蹊，學語鳥相喚。不可無寒蘆，汀洲下鳧雁。[END]
[Q]通幽花徑[A]一徑夾青葱，無人到幽處。花發曉鶯啼，欣然得佳趣。[END]
[Q]虎川[A]嘯壑有於菟，吹波作奇字。川上雪髯翁，文章政相似。[END]
[Q]放魚磯[A]一絲公不掛，釣餌也憐渠。舊日垂竿地，臨流只放魚。[END]
[Q]三老亭[A]華髪累朝人，蒼髯幾時樹。政恐郢斤尋，明堂要材具。[END]
[Q]題摘蔬亭[A]幽畦小雨餘，一一錦繡段。春日細春盤，懸知咄嗟辦。[END]
[Q]題退軒[A]求名恐顛隮，求道戒進取。誰知郤行人，可以超萬古。[END]
[Q]題無熱軒[A]一溪喬木陰，六月火雲冷。門外有行人，寒泉思汲井。[END]
[Q]寄軒[A]人皆愛吾廬，燭理均是寓。未辦山林居，聊依佛僧住。[END]
[Q]企疏堂[A]薌林未置身，泛宅先入手。二疏歸來時，能似今日否。[END]
[Q]羃翠庭[A]群木上參天，清陰併爲一。炎曦無路來，不廢風月入。[END]
[Q]醉石[A]冷石磨青瑤，客至相與飲。醉倒不用扶，真成一高枕。[END]
[Q]墨坳[A]有水碧于天，玄雲滃然起。定是臨池人，一沐管城子。[END]
[Q]駕月橋[A]伐木梁清淺，扶藤日幾回。嫦娥與牛女，昔日度橋來。[END]
[Q]過花橋[A]溶溶水拍隄，了了花隔岸。不著小橋通，令人方寸亂。[END]
[Q]歸來橋[A]安車過橋時，童稚皆喜舞。題柱作歸來，元無長卿語。[END]
[Q]廿一兄以手和四清香見餉用心清聞妙香爲韻成五小詩  其一[A]微雨久逾潤，禪房低復深。下帷香一縷，收盡向來心。[END]
[Q]廿一兄以手和四清香見餉用心清聞妙香爲韻成五小詩  其二[A]花覆春風殿，爐薫上紫清。舊時香案吏，趺坐對煙明。[END]
[Q]廿一兄以手和四清香見餉用心清聞妙香爲韻成五小詩  其三[A]不屬蔚宗傳，又非知見薰。從來香一瓣，只許自聞聞。[END]
[Q]廿一兄以手和四清香見餉用心清聞妙香爲韻成五小詩  其四[A]擬去竹塢間，煎茶炷新料。從容二士談，領會一語妙。[END]
[Q]廿一兄以手和四清香見餉用心清聞妙香爲韻成五小詩  其五[A]老柏參深水，封題遠寄將。發奩知長者，閉閤自調香。[END]
[Q]水仙花[A]坐令簪一枝，蛾眉淡初掃。笑弄黄金盃，連臺盤拗倒。[END]
[Q]芭蕉[A]以此葉陰涼，代彼青瑯玕。但恐本質脆，不堪期歲寒。[END]
[Q]雪臺[A]白晝俯層臺，千山萬山月。若不犯高寒，安知此奇絕。[END]
[Q]有山堂[A]江南家家窗，何處無遠岫。唯有謝玄暉，眼中揖其秀。[END]
[Q]歲寒亭[A]飽霜猶鬰葱，立雪故清潤。下有老成人，持心以相印。[END]
[Q]寓軒[A]故國例卜宅，他鄉多惜居。短長三萬日，何處是吾廬。[END]
[Q]傷胡少汲兵敗[A]還將他年重，作師此日難。傷心閔東道，白首戴南冠。[END]
[Q]青田壺碧筩酒[A]醸憶青田核，觴宜碧藕筩。直須千日醉，莫放一杯空。[END]
[Q]婺州山中[A]作畎捉簷卸，呼田欸乃儂。山塘莫車水，梅雨正分龍。[END]
[Q]詩一首[A]雲來萬山動，雲去天一色。長嘯兩三聲，天高秋月白。[END]
[Q]會諸官韓亭  其一[A]我愛韓亭好，文公像逼真。音容雖已往，英概恍如新。[END]
[Q]會諸官韓亭  其二[A]我愛韓亭好，天遙眼界寬。引觴延勝友，笑語出雲端。[END]
[Q]會諸官韓亭  其三[A]我愛韓亭好，霜空宿藹收。望中江入海，應有濟川舟。[END]
[Q]春日即事[A]鳥詠短長句，花呈赤白章。化工非不巧，閑客笑春忙。[END]
[Q]苦熱和袁應祥用韋蘇州喬木生夏涼流雲吐華月爲題十小詩  其一[A]旱魃難除遣，南箕未可招。安能颺雙舄，飛去學王喬。[END]
[Q]苦熱和袁應祥用韋蘇州喬木生夏涼流雲吐華月爲題十小詩  其二[A]山深隱䴥麏，江寒亂鷗鶩。我欲從之遊，形骸元土木。[END]
[Q]苦熱和袁應祥用韋蘇州喬木生夏涼流雲吐華月爲題十小詩  其三[A]黄昏蚊撲撲，白晝蠅營營。天地一紅爐，幾人得聊生。[END]
[Q]苦熱和袁應祥用韋蘇州喬木生夏涼流雲吐華月爲題十小詩  其四[A]桃源渺何所，不知有冬夏。堪笑市朝兒，炎涼爭代謝。[END]
[Q]苦熱和袁應祥用韋蘇州喬木生夏涼流雲吐華月爲題十小詩  其五[A]倚杖長松底，無風晝自涼。吾廬傍林壑，嘉木聳千章。[END]
[Q]苦熱和袁應祥用韋蘇州喬木生夏涼流雲吐華月爲題十小詩  其六[A]酷熱無從避，天風幾日秋。寸陰不知惜，大火急西流。[END]
[Q]苦熱和袁應祥用韋蘇州喬木生夏涼流雲吐華月爲題十小詩  其七[A]赤日爍行路，青天絕片雲。安得一丸藥，立返暍死魂。[END]
[Q]苦熱和袁應祥用韋蘇州喬木生夏涼流雲吐華月爲題十小詩  其八[A]中扃自清涼，穿鑿多門戶。神凝一氣歸，陋哉勤納吐。[END]
[Q]苦熱和袁應祥用韋蘇州喬木生夏涼流雲吐華月爲題十小詩  其九[A]呼吸一寒暑，三界本無家。人間自火宅，未老髮先華。[END]
[Q]苦熱和袁應祥用韋蘇州喬木生夏涼流雲吐華月爲題十小詩  其一○[A]古人夏造冰，秘訣從誰發。胸次斡乾坤，手中提日月。[END]
[Q]既爲誼夫賦墳廬詩乃蒙和韻再成十首爲謝兼簡韶美以資一噱  其一[A]秋螢腐草化，芝菌出枯朽。形質但變遷，中有一物久。[END]
[Q]既爲誼夫賦墳廬詩乃蒙和韻再成十首爲謝兼簡韶美以資一噱  其二[A]大道無關鍵，人人悉可窺。超然明日用，了不礙云爲。[END]
[Q]既爲誼夫賦墳廬詩乃蒙和韻再成十首爲謝兼簡韶美以資一噱  其三[A]伏羲畫卦後，文字積丘山。誰知聖人意，要妙唯一言。[END]
[Q]既爲誼夫賦墳廬詩乃蒙和韻再成十首爲謝兼簡韶美以資一噱  其四[A]仲尼作六經，中遭秦火厄。畢竟不可磨，尊道而貴德。[END]
[Q]既爲誼夫賦墳廬詩乃蒙和韻再成十首爲謝兼簡韶美以資一噱  其五[A]黑白未分時，幾人知此著。一著只這是，爲子說崖略。[END]
[Q]既爲誼夫賦墳廬詩乃蒙和韻再成十首爲謝兼簡韶美以資一噱  其六[A]忘機海上遊，鷗鳥下爲侣。入山莫怖畏，猛虎即是汝。[END]
[Q]既爲誼夫賦墳廬詩乃蒙和韻再成十首爲謝兼簡韶美以資一噱  其七[A]法法本來空，無垢亦無凈。直向異類行，何曾失正性。[END]
[Q]既爲誼夫賦墳廬詩乃蒙和韻再成十首爲謝兼簡韶美以資一噱  其八[A]漏泄春光處，山寒已放梅。癡兒元不識，須待百花開。[END]
[Q]既爲誼夫賦墳廬詩乃蒙和韻再成十首爲謝兼簡韶美以資一噱  其九[A]相逢無間隔，萬里一天風。與子元同姓，何勞問祖翁。[END]
[Q]既爲誼夫賦墳廬詩乃蒙和韻再成十首爲謝兼簡韶美以資一噱  其一○[A]辯嗟孟軻勞，清笑伯夷隘。秋毫滿六虛，須彌藏一芥。[END]
[Q]題獨有堂詩[A]俯仰天上下，尊稱唯我獨。無物亦無人，本來真面目。[END]
[Q]遠色閣二首  其一[A]遐觀目力窮，莽蒼雲山礙。儻知色非色，坐見六合外。[END]
[Q]遠色閣二首  其二[A]高人了色空，法界無近遠。客來一登臨，正好高著眼。[END]
[Q]遯齋[A]念念等空寂，行藏鬼莫窺。是名真遯者，安用山林爲。[END]
[Q]博古齋[A]撐腸萬卷書，不知何處著。寄語腐脣人，於兹宜領略。[END]
[Q]題爽軒詩[A]心澄氣自爽，滿目是青山。欲知拄頰意，一笑可忘言。[END]
[Q]題朝徹軒詩[A]玉兔夜夜明，金烏朝朝徹。吾身有神光，大千韜日月。[END]
[Q]題三士軒詩[A]獨立未爲真，萬法皆吾侣。故於竹柏間，強名相爾汝。[END]
[Q]追古亭[A]結茅覆短椽，仁風追太古。回視輪奐美，唾笑如糞土。[END]
[Q]題寒碧亭[A]炯炯練千尺，蒼蒼玉萬箇。客來魂一清，四顧不敢唾。[END]
[Q]和光亭二首  其一[A]有愛即耽著，竹色共花光。何似無心人，堯桀兩相忘。[END]
[Q]和光亭二首  其二[A]川原萬草木，總放無量光。要識和同意，乾坤不閟藏。[END]
[Q]雙清亭[A]水竹兩奇絕，客來安此名。那知汙穢裏，識得是真清。[END]
[Q]梅臺[A]百蘤照春臺，標名只取梅。道人寧揀擇，聊記雪中開。[END]
[Q]忘機臺[A]物物皆有機，此發彼先知。試看弋釣子，魚入鳥高飛。[END]
[Q]萬松嶺[A]高崗立萬松，晨夕鳴天風。法法如是說，應不負山翁。[END]
[Q]直鈎潭[A]臨深投綸竿，直鈎本非釣。欲釣聖賢心，默坐得其要。[END]
[Q]再作雲溪  其一[A]脩篁衛長江，雲氣自翔集。中有無心人，片雲隨出入。[END]
[Q]再作雲溪  其二[A]曳杖推門去，問訊西溪雲。超然人境異，佳氣日氤氲。[END]
[Q]龍淵二首  其一[A]蟄龍道已成，升降得自在。淵無百尺深，竅穴通滄海。[END]
[Q]龍淵二首  其二[A]爪牙了不露，誰能見其蹤。超忽變化處，即此是真龍。[END]
[Q]御風橋[A]是身如虛空，風馬時獨御。青天手可捫，便欲飛騰去。[END]
[Q]衆香橋[A]修證彼何人，有國號衆香。此境了不殊，沉檀藹飛揚。[END]
[Q]無盡橋[A]園林作佛事，施子不少吝。携笻渡一溪，華藏愈無盡。[END]
[Q]浮翠橋二首  其一[A]竹底寒流駛，幽深客可招。壺中無盡景，更渡一浮橋。[END]
[Q]浮翠橋二首  其二[A]竹間有寒流，四面浮蒼翠。何必駕層空，蕭蕭盡秋意。[END]
[Q]挾仙橋[A]一間猶未達，惜哉千種仙。我欲挾之進，俾見天中天。[END]
[Q]虛舟二首  其一[A]浮遊世界海，無心舟自虛。簸蕩從滔天，不管風濤虞。[END]
[Q]虛舟二首  其二[A]野航一逍遥，湖海意自足。翩翩犯斗牛，誰謂推平陸。[END]
[Q]大自在庵[A]茫茫三界中，何處不自在。情存想未除，轉側成拘礙。[END]
[Q]金仙道中徒步[A]路經新雨滑，山带宿雲昏。草履吾家物，相将過别村。[END]
[Q]池蓮[A]擢幹洿池中，天姿本清浄。白白與紅紅，邂逅識真性。[END]
[Q]蘭[A]幽人紉爲佩，不爲香與色。秋菊暨江南，未可比君德。[END]
[Q]前庭涼夜[A]露簟色似玉，風幌影如波。坐愁樹葉落，中庭明月多。[END]
[Q]早秋獨夜[A]井梧涼葉動，鄰杵秋聲發。獨向檐下眠，覺來半牀月。[END]
[Q]禁中[A]門嚴九重靜，窗幽一室閑。好是修心處，何必在深山。[END]
[Q]村雪夜坐[A]南窗背燈坐，風霰暗紛紛。寂莫深村夜，殘雁雪中聞。[END]
[Q]友人夜訪[A]檐間清風簟，松下明月杯。幽意正如此，況乃故人來。[END]
[Q]北亭獨宿[A]悄悄壁下牀，紗籠耿殘燭。夜半獨眠覺，疑在僧房宿。[END]
[Q]晚望[A]江城寒角動，沙洲夕鳥還。獨在高亭上，西南望遠山。[END]
[Q]招東鄰[A]小榼二升酒，新簟六尺牀。能來夜話否，池畔欲秋涼。[END]
[Q]山下宿[A]獨到山下宿，靜向月中行。何處水邊碓，夜舂雲母聲。[END]
[Q]琴[A]置琴曲几上，慵坐但含情。何煩故揮弄，風弦自有聲。[END]
[Q]鶴[A]人各有所好，物固無常宜。誰謂爾能舞，不如閑立時。[END]
[Q]池畔二首 一[A]結構池西廊，疏理池東樹。此意人不知，欲爲待月處。[END]
[Q]池畔二首 二[A]持刀𠜴密竹，竹少風來多。此意人不會，欲令池有波。[END]
[Q]禁中秋宿[A]風飜朱裏幕，雨冷通中枕。耿耿背斜燈，秋牀一人寢。[END]
[Q]出關路[A]山川函谷路，塵土遊子顏。蕭條去國意，秋風生故關。[END]
[Q]照鏡[A]皎皎青銅鏡，斑斑白絲鬢。豈復更藏年，實年君不信。[END]
[Q]夜雨[A]早蛩啼復歇，殘燈滅又明。隔窗知夜雨，芭蕉先有聲。[END]
[Q]秋夕[A]葉聲落如雨，月色白似霜。夜深方獨臥，誰爲拂塵牀。[END]
[Q]微雨夜行[A]漠漠秋雲起，稍稍夜寒生。但覺衣裳濕，無點亦無聲。[END]
[Q]江樓聞砧[A]江人授衣晚，十月始聞砧。一夕高樓月，萬里故園心。[END]
[Q]宿東林寺[A]經窗燈燄短，僧爐火氣深。索落廬山夜，風雪宿東林。[END]
[Q]夜雪[A]已訝衾枕冷，復見窗戶明。夜深知雪重，時聞折竹聲。[END]
[Q]郡中[A]鄉路音信斷，山城日月遲。欲知州近遠，階前摘荔枝。[END]
[Q]盩厔縣北樓望山[A]一爲趨走吏，塵土不開顏。孤負平生眼，今朝始見山。[END]
[Q]別韋蘇州[A]百年愁裏過，萬感醉中來。惆悵城西別，愁眉兩不開。[END]
[Q]長安送柳大東歸[A]白社羈遊伴，青門遠別離。浮名相引住，歸路不同歸。[END]
[Q]除夜宿洺州[A]家寄關西住，身爲河北遊。蕭條歲除夜，旅泊在洺州。[END]
[Q]冬至夜懷湘靈[A]豔質無由見，寒衾不可親。何堪最長夜，俱作獨眠人。[END]
[Q]涼夜有懷[A]清風吹枕席，白露濕衣裳。好是相親夜，漏遲天氣涼。[END]
[Q]病中作[A]久爲勞生事，不學攝生道。年少已多病，此身豈堪老。[END]
[Q]問淮水[A]自嗟名利客，擾擾在人間。何事長淮水，東流亦不閑。[END]
[Q]宿樟亭驛[A]夜半樟亭驛，愁人起望鄉。月明何所見，潮水白茫茫。[END]
[Q]翰林中送獨孤二十七起居罷職出院[A]碧落留雲住，青冥放鶴還。銀臺向南路，從此到人間。[END]
[Q]感髮落[A]昔日愁頭白，誰知未白衰。眼看應落盡，無可變成絲。[END]
[Q]禁中聞蛩[A]悄悄禁門閉，夜深無月明。西窗獨闇坐，滿耳新蛩聲。[END]
[Q]秋蟲[A]切切闇窗下，喓喓深草裏。秋天思婦心，雨夜愁人耳。[END]
[Q]憶元九[A]渺渺江陵道，相思遠不知。近來文卷裏，半是憶君詩。[END]
[Q]晝臥[A]抱枕無言語，空房獨悄然。誰知盡日臥，非病亦非眠。[END]
[Q]有感[A]絕弦與斷絲，猶有却續時。唯有衷腸斷，應無續得期。[END]
[Q]荅友問[A]似玉童顏盡，如霜病鬢新。莫驚身頓老，心更老於身。[END]
[Q]村居二首 二[A]門閉仍逢雪，廚寒未起煙。貧家重寥落，半爲日高眠。[END]
[Q]早春[A]雪散因和氣，冰開得暖光。春銷不得處，唯有鬢邊霜。[END]
[Q]重寄[A]蕭散弓驚雁，分飛劒化龍。悠悠天地內，不死會相逢。[END]
[Q]紅藤杖[A]交親過滻別，車馬到江迴。唯有紅藤杖，相隨萬里來。[END]
[Q]雨中題衰柳[A]濕屈青條折，寒飄黃葉多。不知秋雨意，更遣欲如何。[END]
[Q]庾樓新歲[A]歲時銷旅貌，風景觸鄉愁。牢落江湖意，新年上庾樓。[END]
[Q]遺愛寺[A]弄日臨谿坐，尋花繞寺行。時時聞鳥語，處處是泉聲。[END]
[Q]自悲[A]火宅煎熬地，霜松摧折身。因知羣動內，易死不過人。[END]
[Q]問劉十九[A]綠螘新醅酒，紅泥小火壚。晚來天欲雪，能飲一杯無。[END]
[Q]醉中對紅葉[A]臨風杪秋樹，對酒長年人。醉貌如霜葉，雖紅不是春。[END]
[Q]山中戲問韋侍御[A]我抱棲雲志，君懷濟世才。常吟反招隱，那得入山來。[END]
[Q]閿鄉旅夜[A]行盡兩京路，將登六里山。全家空洒淚，知是幾時還。[END]
[Q]偶題三首  其一[A]賈誼因才逐，桓譚以讖疏。古今常似此，吾道竟何如。[END]
[Q]偶題三首  其二[A]鄭興親未葬，張籍眼多昏。何時解印綬，歸去卧山村。[END]
[Q]偶題三首  其三[A]白頭厭郎署，病眼欲分司。寸心猶未决，所顧在妻兒。[END]
[Q]題滁州懷嵩樓[A]昔是優賢地，今爲省過州。非賢亦非過，醉卧懷嵩樓。[END]
[Q]詠白蓮[A]昨夜三更後，姮娥墮玉簪。馮夷不敢受，捧出碧波心。[END]
[Q]磨詩[A]但存心裏正，無愁眼下遲。若人輕著力，便是轉身時。[END]
[Q]句  其一七[A]先帝升遐日，詞臣寓直時。柩前書顧命，筆下定鴻基。[END]
[Q]句  其二四[A]秋近草蟲亂，夜遥霜月寒。扇聲猶泛暑，井氣忽生秋。[END]
[Q]句  其二六[A]唐虞得良弼，姬孔是前身。尼丘鐘骨骼，嵩嶽與精神。[END]
[Q]左掖即事[A]遲日下金殿，香雲藹玉爐。苑花迷晚蝶，宮樹集寒烏。[END]
[Q]詩一首[A]逈與群芳異，含芳向暮春。不如松柏木，常保歲寒新。[END]
[Q]磨崖碑  其一[A]賢才思述作，崖石尚磨礱。元才詞華麗，顔公筆跡雄。[END]
[Q]磨崖碑  其二[A]筆跡因難泯，詞華詎可磨。二賢名不朽，千古著山阿。[END]
[Q]萬杉寺[A]栽培萬杉樹，延納五峰雲。蓮社松門接，陶居柳徑分。[END]
[Q]詩一首[A]常欲棲山島，閑眠玉洞寒。丹哥時引舞，來去跨雲鸞。[END]
[Q]皇帝閤春帖子  其一[A]和氣生金殿，微風轉畫旗。年年好春色，先是帝先知。[END]
[Q]皇帝閤春帖子  其二[A]迎氣來歸祚，宜春祝降祥。皇心勤治切，應喜寸陰長。[END]
[Q]皇帝閤春帖子  其三[A]醇醴浮金斝，柔蔬飣玉盤。嘗新兼介壽，齊奉兩宮歡。[END]
[Q]皇帝閤春帖子  其四[A]晝漏新添刻，春寒早放班。恩隨寬大詔，一日徧人間。[END]
[Q]太皇太后閤春帖子  其一[A]位歷三朝重，風行四海深。坐將仁厚意，潜助發生心。[END]
[Q]太皇太后閤春帖子  其二[A]銅霤消殘凍，朱樓拂早霞。傳聲回步輦，來賞小桃花。[END]
[Q]太皇太后閤春帖子  其三[A]視膳回天仗，含飴樂聖辰。定應彤管筆，書美繫王春。[END]
[Q]太后閤春帖子  其一[A]正閫成王化，開宮奉母儀。身當四海養，壽祝萬年期。[END]
[Q]太后閤春帖子  其二[A]玉律生陽早，金鋪上日遲。枝間雙鵲語，應是報春祺。[END]
[Q]太后閤春帖子  其三[A]平曉開朱戶，輕寒御練衣。宮童移鈿扇，慶壽早期歸。[END]
[Q]皇后閤春帖子  其一[A]后德侔姬國，嬪風協舜家。進賢陽爲長，修教月增華。[END]
[Q]皇后閤春帖子  其二[A]春色平明到，微風弄綵幡。稍回宮柳弱，更助壁椒溫。[END]
[Q]皇后閤春帖子  其三[A]暖日暉暉動，清渠泱泱流。六宮修歲事，拂拭採桑鈎。[END]
[Q]夫人閤春帖子  其一[A]臘雪餘香徑，朝暉上綺甍。翠生蘭蕙色，和入管絃聲。[END]
[Q]夫人閤春帖子  其二[A]重錦褰粧幕，輕羅換舞衣。釵頭雙燕子，先向社前飛。[END]
[Q]壯士吟[A]壯士不曾悲，悲即無回期。如何易水上，未歌先淚垂。[END]
[Q]題詩後[A]二句三年得，一吟雙淚流。知音如不賞，歸臥故山秋。[END]
[Q]尋人不遇[A]聞說到揚州，吹簫有舊遊。人來多不見，莫是上迷樓。[END]
[Q]尋隱者不遇[A]松下問童子，言師採藥去。只在此山中，雲深不知處。[END]
[Q]地肺山春日[A]冉冉花明岸，涓涓水繞山。幾時拋俗事，來共白雲閑。[END]
[Q]碧澗驛曉思[A]香燈伴殘夢，楚國在天涯。月落子規歇，滿庭山杏花。[END]
[Q]題賀知章故居疊韻作[A]廢砌翳薜荔，枯湖無菰蒲。老媼飽藁草，愚儒輸逋租。[END]
[Q]雨中與李先生期垂釣先後相失因作疊韻[A]隔石覓屐跡，西溪迷雞啼。小鳥擾曉沼，犂泥齊低畦。[END]
[Q]嘲三月十八日雪[A]三月雪連夜，未應傷物華。只緣春欲盡，留著伴梨花。[END]
[Q]客愁[A]客愁看柳色，日日逐春深。蕩漾春風裏，誰知歷亂心。[END]
[Q]光風亭夜宴妓有醉毆者[A]吳國初成陣，王家欲解圍。拂巾雙雉呌，飄瓦兩鴛飛。[END]
[Q]哭李羣玉[A]曾話黃陵事，今爲白日摧。老無兒女累，誰哭到泉臺。[END]
[Q]唐樂府十首 望歸馬[A]東人望歸馬，馬歸蓮峰下。蓮峰與地平，亦不更徵兵。[END]
[Q]唐樂府十首 田西邊[A]刀劒作鋤犂，耕田古城下。高秋禾黍多，無地放羊馬。[END]
[Q]唐樂府十首 樂邊人[A]在鄉身亦勞，在邊腹亦飽。父兄若一處，任向邊頭老。[END]
[Q]築臺詞[A]前杵與後杵，築城聲不住。我願築更高，得見秦皇墓。[END]
[Q]秦娥[A]秦娥十四五，面白於指爪。羞人夜採桑，驚起戴勝鳥。[END]
[Q]牧童[A]牧童見客拜，山果懷中落。晝日驅牛歸，前溪風雨惡。[END]
[Q]游蜀回簡友人[A]別來十二月，去到漏天邊。不是因逢閏，還應是隔年。[END]
[Q]聞北虜入靈州二首 一[A]河冰一夜合，虜騎入靈州。歲歲徴兵去，難防塞草秋。[END]
[Q]聞北虜入靈州二首 二[A]見說靈州戰，沙中血未乾。將軍日告急，走馬向長安。[END]
[Q]送友人下第歸感懷[A]帝里春無意，歸山對物華。即應來日去，九陌踏槐花。[END]
[Q]贈桂林友人[A]君家桂林住，日伐桂枝炊。何事東堂樹，年年待一枝。[END]
[Q]長安感懷[A]一第知何日，全家待此身。空將灞陵酒，酌送向東人。[END]
[Q]題長孫桐樹[A]一去龍門側，千年鳳影移。空餘剪圭處，無復在孫枝。[END]
[Q]渡漢江[A]嶺外音書絕，經年復歷春。近鄉情更怯，不敢問來人。[END]
[Q]嵩山夜還[A]家住東臯去，好採舊山薇。自省遊泉石，何曾不夜歸。[END]
[Q]雜誡[A]帶香入鮑肆，香氣同鮑魚。未入猶可悟，已入當何如。[END]
[Q]四怨三愁五情詩十二首 其一怨[A]美人如新花，許嫁還獨守。豈無青銅鏡，終日自疑醜。[END]
[Q]四怨三愁五情詩十二首 其二怨[A]庭花已結子，巖花猶弄色。誰令生處遠，用盡春風力。[END]
[Q]四怨三愁五情詩十二首 其三怨[A]短鬟一如螓，長眉一如蛾。相共棹蓮舟，得花不如他。[END]
[Q]四怨三愁五情詩十二首 其四怨[A]手推嘔啞車，朝朝暮暮耕。未曾分得穀，空得老農名。[END]
[Q]四怨三愁五情詩十二首 其一愁[A]遠夢如水急，白髮如草新。歸期待春至，春至還送人。[END]
[Q]四怨三愁五情詩十二首 其二愁[A]澗草短短青，山月朗朗明。此夜目不掩，屋頭烏啼聲。[END]
[Q]四怨三愁五情詩十二首 其三愁[A]別家鬢未生，到城鬢似髪。朝朝臨川望，灞水不入越。[END]
[Q]四怨三愁五情詩十二首 其一情[A]東西是長江，南北是官道。牛羊不戀山，只戀山中草。[END]
[Q]四怨三愁五情詩十二首 其二情[A]阿嬌生漢宮，西施住南國。專房莫相妒，各自有顏色。[END]
[Q]四怨三愁五情詩十二首 其三情[A]蛺蝶空中飛，夭桃庭中春。見他夫婦好，有女初嫁人。[END]
[Q]四怨三愁五情詩十二首 其四情[A]檳榔自無柯，椰葉自無陰。常羨庭邊竹，生笋高於林。[END]
[Q]四怨三愁五情詩十二首 其五情[A]野雀空城飢，交交復飛飛。勿怪官倉粟，官倉無空時。[END]
[Q]築城三首 一[A]郎有蘼蕪心，妾有芙蓉質。不辭嫁與郎，築城無休日。[END]
[Q]築城三首 二[A]嗚嗚啄人鴉，軋軋上城車。力盡土不盡，得歸亦無家。[END]
[Q]築城三首 三[A]築人非築城，圍秦豈圍我。不知城上土，化作宮中火。[END]
[Q]自退[A]寒女面如花，空寂常對影。況我不嫁容，甘爲瓶墮井。[END]
[Q]早起[A]月墮滄浪西，門開樹無影。此時歸夢闌，立在梧桐井。[END]
[Q]甲第[A]遊人未入門，花影出門前。將軍來此住，十里無荒田。[END]
[Q]望不來[A]見花憶郎面，常願花色新。爲郎容貌好，難有相似人。[END]
[Q]思不見[A]但見出門蹤，不見入門跡。却笑山頭女，無端化爲石。[END]
[Q]入關[A]衡門亦無路，何況入西秦。灸病不得穴，徒爲採艾人。[END]
[Q]華州祗役往馮翊留别楚正叔[A]芳菲不得駐，會取餘春還。欲知回首處，渭曲蒼茫間。[END]
[Q]何秀才郊園五首  其一[A]主人耽詩書，樂道深居久。挾策往來遊，東岡復南畝。[END]
[Q]何秀才郊園五首  其二[A]濁酒不取味，素琴無復絃。何須更清論，相見自蕭然。[END]
[Q]何秀才郊園五首  其三[A]蒼蒼竹林暝，鬰欝松氣寒。縱横興來筆，欹側醉中冠。[END]
[Q]何秀才郊園五首  其四[A]褰裳涉幽澗，日落煙巖空。躊躇待新月，長嘯来清風。[END]
[Q]何秀才郊園五首  其五[A]夏木繞茅廬，棋酒資清宴。密葉綠藏枝，空聞黄鳥囀。[END]
[Q]奉和經略龐龍圖延州南城八詠 迎薫亭[A]華館壓清波，坐待南風至。須知明牧賢，善達吾君意。[END]
[Q]奉和經略龐龍圖延州南城八詠 供兵磑[A]晨暮響寒泉，飛輪駛風轉。士飽氣益振，輕與先零戰。[END]
[Q]奉和經略龐龍圖延州南城八詠 柳湖[A]依依煙未歇，漠漠風初靜。浮花滿波面，不見參差影。[END]
[Q]奉和經略龐龍圖延州南城八詠 飛蓋園[A]軍中富餘暇，飛蓋南城隈。雍容陪後乘，一一應劉才。[END]
[Q]奉和經略龐龍圖延州南城八詠 翠漪亭[A]雕簷日華動，滉瀁照漪漣。四月芰荷滿，不似在窮邊。[END]
[Q]奉和經略龐龍圖延州南城八詠 延利渠[A]枝分清淺流，縱横貫城市。還如恩在人，潤澤無終既。[END]
[Q]奉和經略龐龍圖延州南城八詠 緣雲軒[A]逼漢敞高巖，緣雲結飛閣。東山草樹曛，致足登臨樂。[END]
[Q]和之美舟行雜詩八首 舟中夜坐 其一[A]風柳動蕭疏，寒星浸寥落。中宵四寂然，時有遊魚躍。[END]
[Q]和之美舟行雜詩八首 舟中夜坐 其二[A]汀沙落席帆，岸柳縈單舸。小市遠微茫，簇水初燈火。[END]
[Q]和之美舟行雜詩八首 船行遇風[A]蔡水僅成波，不若江湖濬。誠無傾側憂，纜弱終難進。[END]
[Q]和之美舟行雜詩八首 野花[A]喧喧桃李蹊，何妨笑幽草。但願保天真，徐共春風老。[END]
[Q]和之美舟行雜詩八首 水鴨[A]褵縰出短蒲，毰毸浴清水。物忌太鮮明，何妨染泥滓。[END]
[Q]和之美舟行雜詩八首 魚鷹[A]翩然下林表，不憚風湍惡。得雋輒高飛，爲君羞擊搏。[END]
[Q]和之美舟行雜詩八首 罾魚者[A]弱篠絓輕絲，盡日寒溪側。獲少近知無，溪魚皆爾識。[END]
[Q]和之美舟行雜詩八首 都門路[A]紅塵晝夜飛，車馬古今迹。獨憐道傍柳，慘淡少顔色。[END]
[Q]和之美河洲四詩  其一[A]冉冉河洲曉，晴霞登木杪。稍見水煙開，孤舟天際小。[END]
[Q]和之美河洲四詩  其二[A]杳杳河洲晚，客行殊未返。目隨林鳥還，心共征鴻遠。[END]
[Q]和之美河洲四詩  其三[A]寂寂河洲夜，蘆花繞墟舍。孤客久未眠，窗燈落寒灺。[END]
[Q]和之美河洲四詩  其四[A]漠漠河洲雨，依稀辨村聚。時哉鷗鳥羣，凌亂爭鳴舞。[END]
[Q]和之美諷古  其一[A]曲逆從漢祖，出奇誰與讓。一朝寄天下，不及王陵戇。[END]
[Q]和之美諷古  其二[A]海客久藏機，鷗知人未知。如何毫末利，管鮑亦相欺。[END]
[Q]聖俞惠詩復以二章爲謝  其一[A]我得聖俞詩，於身亦何有。名字託文編，佗年知不朽。[END]
[Q]聖俞惠詩復以二章爲謝  其二[A]我得聖俞詩，於家果何如。留爲子孫寶，勝有千年珠。[END]
[Q]吹簫[A]古人吹簫者，以和虞韶聲。後世不復貴，給喪仍賣餳。[END]
[Q]壽安雜詩十首 靈山寺流泉[A]去寺猶一里，隔林聞水聲。安知客乘興，山下遠相迎。[END]
[Q]壽安雜詩十首 且遊[A]遊人戀山水，日晏澹忘歸。但愛雲煙好，那知僕馬饑。[END]
[Q]壽安雜詩十首 永濟渡二首 其一[A]洛水寒可涉，長汀柳飛葉。節物先無期，自與幽懷愜。[END]
[Q]壽安雜詩十首 永濟渡二首 其二[A]清波見白鷗，靜林聞啄木。泉細入平沙，雲閑出幽谷。[END]
[Q]園中書事二絕  其一[A]芳洲晚日鮮，曲岸新雨好。紅薇點圓荷，金䔲出幽草。[END]
[Q]園中書事二絕  其二[A]坐嗅白蓮蘃，卧看青竹枝。閑齋不成寐，起讀聖俞詩。[END]
[Q]又贈謂之  其一[A]文藻兼名理，三吳第一賢。鄉心幾千里，飛鴈滿秋天。[END]
[Q]又贈謂之  其二[A]籬下多新菊，淵明歸思長。主人方愛客，未得傲羲皇。[END]
[Q]又贈謂之  其三[A]君念東歸日，應須晝繡榮。當令故關吏，還識棄繻生。[END]
[Q]重九日憶菊[A]節物都何晚，佳辰容易過。黄花不足念，當奈酒杯何。[END]
[Q]前年春與楚正叔同遊陟屺寺今兹已復周歳窅然思之[A]陟屺寺南山，曾陪半日閑。春來夢攜手，宛在白雲間。[END]
[Q]曉霽[A]夢覺繁聲絕，林光透隙來。開門驚烏鳥，餘滴墮蒼苔。[END]
[Q]觀江上人壁許道寧畫寒林[A]昔曾驅瘦馬，衝雪過滎陽。不悟當時景，蕭然在此堂。[END]
[Q]自都往餘杭懷聶之美[A]閣上新文卷，欲逢知已開。相思不能已，欹枕夢君來。[END]
[Q]夢與之美爲寒食遊[A]寒食無佳賞，芳菲半已空。夜來逢勝友，末至負東風。[END]
[Q]潮水  其一[A]平江欲上潮，古木自蕭蕭。兩岸饒葭葦，寒波浸寂寥。[END]
[Q]潮水  其二[A]淋淋出海門，百里雪花噴。坐看東歸去，平沙空有痕。[END]
[Q]九日登麻藺坂[A]客路逢佳節，無歡更益愁。前山造雲日，登陟不因遊。[END]
[Q]春曉[A]鐘漏初傳曉，滿窗風雨寒。東岡行可種，欹枕不成安。[END]
[Q]待詔  其一[A]京洛風塵裏，相逢眼盡青。故人多密近，誰誦四隅銘。[END]
[Q]待詔  其二[A]待詔久公車，囊装半已虚。雄文雖雅麗，未得似相如。[END]
[Q]上郡南三十里有相思亭在太山之麓二水所交平臯之上往來者徒習其名莫詳其義慶曆甲申歳余適延安過於其下于時夏虜梗邊征戍未息竊感東山采薇之義敘其情而愍其勞因作五詩庶幾不違周公之指且以釋亭之名爾  其一[A]嶺上雙流水，猶知會合時。行人過於此，那得不相思。[END]
[Q]上郡南三十里有相思亭在太山之麓二水所交平臯之上往來者徒習其名莫詳其義慶曆甲申歳余適延安過於其下于時夏虜梗邊征戍未息竊感東山采薇之義敘其情而愍其勞因作五詩庶幾不違周公之指且以釋亭之名爾  其二[A]偃蹇登脩阪，高侵雲日間。幾人征戍客，跋馬望家山。[END]
[Q]上郡南三十里有相思亭在太山之麓二水所交平臯之上往來者徒習其名莫詳其義慶曆甲申歳余適延安過於其下于時夏虜梗邊征戍未息竊感東山采薇之義敘其情而愍其勞因作五詩庶幾不違周公之指且以釋亭之名爾  其三[A]塞下春寒在，東風雪滿鬚。河陽機上婦，知我苦辛無。[END]
[Q]上郡南三十里有相思亭在太山之麓二水所交平臯之上往來者徒習其名莫詳其義慶曆甲申歳余適延安過於其下于時夏虜梗邊征戍未息竊感東山采薇之義敘其情而愍其勞因作五詩庶幾不違周公之指且以釋亭之名爾  其四[A]柳似妖饒舞，花如爛漫粧。那堪隴頭水，嗚咽斷人腸。[END]
[Q]上郡南三十里有相思亭在太山之麓二水所交平臯之上往來者徒習其名莫詳其義慶曆甲申歳余適延安過於其下于時夏虜梗邊征戍未息竊感東山采薇之義敘其情而愍其勞因作五詩庶幾不違周公之指且以釋亭之名爾  其五[A]空外遊絲轉，飄揚似妾心。别來今幾日，彷彿近雕陰。[END]
[Q]梅花  其一[A]從與夫君别，寒花幾度春。坐愁芳樹老，況乃鑒中人。[END]
[Q]梅花  其二[A]塞北爲君戍，江南是妾家。遙知關外雪，只似嶺頭花。[END]
[Q]梅花  其三[A]驛使何時發，憑君寄一枝。隴頭人不識，空向笛中吹。[END]
[Q]山家[A]林下脫雙履，窗邊掛幅巾。閑堂風掩戶，斷嶺月窺人。[END]
[Q]貢院中戲從元禮求酒[A]顧我虛罍恥，知君餘瀝多。庭前有春雪，如此薄寒何。[END]
[Q]中秋陪張龍圖讌射堂初夕陰雲酒行頓解喜而成詠[A]飛蓋共徘徊，西園高宴開。秋雲惜明月，留待庾公來。[END]
[Q]孫器之奉使淮浙至江爲書見寄以詩謝之  其一[A]韊矢迎山驛，軺車下帝臺。夜看牛斗分，應有使星来。[END]
[Q]孫器之奉使淮浙至江爲書見寄以詩謝之  其二[A]曉棹旌旗迥，暮河鉦鼓喧。商船極目避，漢使一何尊。[END]
[Q]孫器之奉使淮浙至江爲書見寄以詩謝之  其三[A]吳釀木蘭春，紅鱸白錦鱗。玉盤聊下筯，初識紫絲蓴。[END]
[Q]孫器之奉使淮浙至江爲書見寄以詩謝之  其四[A]岫貼晴天闊，舟緣石岸深。遙知作書處，纜裊綠波心。[END]
[Q]孫器之奉使淮浙至江爲書見寄以詩謝之  其五[A]沙溆鸖爭飛，波光可染衣。松江異淇水，信美不如歸。[END]
[Q]釣魚有感  其二[A]野釣披榛竹，無人知往來。高空飛不下，鷗鳥已相猜。[END]
[Q]二月二十四日館宿興宗舍後桃花盛開偶書牖上[A]金馬春寂寂，穠桃隨意開。夕風零落盡，不待主人來。[END]
[Q]閼逢敦牂二月十一日與一二僚友遊叔禮園亭以詩戲呈[A]下馬久徘徊，林芳殊未開。春風真有意，須待主翁來。[END]
[Q]十四日小園置茶招宗聖應之皆辭以醉爲詩贈之[A]草樹弄春暉，家家倒載歸。誰憐獨醒客，日暝掩雙扉。[END]
[Q]同僚有獨遊東遊者小詩寄之  其一[A]車馬東城路，芬芳數里塵。風光不相待，愁殺未遊人。[END]
[Q]同僚有獨遊東遊者小詩寄之  其二[A]咫尺東園樂，無如簿領何。春風連夜惡，聞道落花多。[END]
[Q]同僚有獨遊東遊者小詩寄之  其三[A]城樓傳晚鼓，稍稍訟庭稀。起拂衣中土，還騎款段歸。[END]
[Q]晚行後園見菊戲宜甫[A]野菊荒無數，班班初見花。徑須求一醉，試遣問東家。[END]
[Q]再呈宜甫[A]西家壺已倒，次第向東鄰。朱戶如堅閉，黄花惡笑人。[END]
[Q]宜甫家有金鈴菊客未之識因代菊贈宜甫[A]主人倦邀客，寂寞委蒼苔。此日開無益，明年不復開。[END]
[Q]大熱[A]山澤欲焦枯，炎光滿太虚。不知天地外，暑氣復何如。[END]
[Q]數日不至後圃今晚偶來芳物都盡率然成詩[A]爛漫不解賞，飄零空慘悽。殘紅正滿地，不忍踏芳蹊。[END]
[Q]春貼子詞 皇帝閣六首 其一[A]肇履璿璣曆，重飛緹室灰。寒隨土牛盡，暖應斗車回。[END]
[Q]春貼子詞 皇帝閣六首 其二[A]鸞路迎長日，農祥正曉天。九垓同燠沐，萬物向蕃鮮。[END]
[Q]春貼子詞 皇帝閣六首 其三[A]盛德方迎木，柔風漸布和。省耕將效駕，擊壤已聞歌。[END]
[Q]春貼子詞 皇帝閣六首 其四[A]候鴈来歸北，寒魚陟負冰。相烏風色改，暘谷日華升。[END]
[Q]春貼子詞 太皇太后閣六首 其一[A]盛德初臨震，陽和已動坤。發生天施大，厚載母儀尊。[END]
[Q]春貼子詞 太皇太后閣六首 其二[A]種桃臨玉井，裁勝刻金花。借問此何處，崑山王母家。[END]
[Q]春貼子詞 太皇太后閣六首 其三[A]長樂曉鐘殘，皇輿入問安。東風猶料峭，冒絮禦餘寒。[END]
[Q]春貼子詞 皇太后閣六首 其一[A]母德思齊盛，天心奮豫初。青暉凝輦路，佳氣擁宸居。[END]
[Q]春貼子詞 皇太后閣六首 其二[A]暖日初添刻，柔風乍襲衣。弄孫時哺果，觀織屢臨機。[END]
[Q]春貼子詞 皇太后閣六首 其三[A]膾肉紛銀縷，蘭芽蔟紫茸。太官遵舊俗，歲歲與今同。[END]
[Q]春貼子詞 皇后閣五首 其一[A]穜稑獻新種，禕褕澣舊衣。玉鈎隨步輦，行看采桑歸。[END]
[Q]春貼子詞 皇后閣五首 其二[A]樛木猶藏葉，夭桃未作花。六宮歌逮下，四海詠宜家。[END]
[Q]春貼子詞 皇后閣五首 其三[A]溝暖冰初斷，牎晴雪半消。餘寒不足畏，塗壁盡芳椒。[END]
[Q]春貼子詞 夫人閣四首 其一[A]壁带非煙潤，金鋪霽景鮮。繡功添采縷，和氣入繁絃。[END]
[Q]春貼子詞 夫人閣四首 其二[A]翦綵催花發，開簾望燕歸。藏鬮新過臘，習舞競裁衣。[END]
[Q]登長安見山樓[A]到官今十日，纔得一朝閑。歲晚愁雲合，登樓不見山。[END]
[Q]次韻唐誦植椶櫚三絕句  其一[A]亭亭員榦直，翦翦翠輪齊。葉散夜叉様，惡名誰品題。[END]
[Q]次韻唐誦植椶櫚三絕句  其二[A]榮悴逐時序，紛紛紅翠多。誰同歲寒操，旁有羽林戈。[END]
[Q]次韻唐誦植椶櫚三絕句  其三[A]種蘭不當户，李以苦見容。珍重主人意，東亭非要沖。[END]
[Q]次長守長歷兩孫自汶寄讀詩韻  其一[A]阿守似其父，丰姿仍秀疏。别翁猶數月，書驛且渠渠。[END]
[Q]次長守長歷兩孫自汶寄讀詩韻  其二[A]歷也駒千里，新詩慰遠思。霜秋魚酒美，來趁壽觴時。[END]
[Q]句  其一[A]杳杳三韓國，煌煌二使星。海神無橫暴，天子有威靈。[END]
[Q]句  其五[A]方雄望三楚，形勢拱中原。闊占瀟灑腹，高摩翼軫門。[END]
[Q]和鮑娘題兌溪驛[A]盡日行荒徑，全家出瘴嵐。鮑娘詩句好，今夜宿江南。[END]
[Q]遊狼山[A]一線橫大江，千螺簇層巒。空外飛鳥沒，煙中片帆還。[END]
[Q]泊武昌[A]圓壇展祀日，樊山開宴時。釣台高嶪嵲，離殿鬰參差。[END]
[Q]愛山堂  其一[A]我愛通羊好，民居山作城。眼前無俗事，枕畔有灘聲。[END]
[Q]愛山堂  其二[A]我愛通羊好，環回雲水間。重巒與疊嶂，真是翠屏山。[END]
[Q]愛山堂  其三[A]我愛通羊好，清無半點塵。峭山多洞戶，樵牧識仙人。[END]
[Q]愛山堂  其四[A]我愛通羊好，青山便是城。白雲深處宿，一椀玉泉聲。[END]
[Q]愛山堂  其五[A]我愛通羊好，煙霞冰玉間。不須乘羽駕，飛入翠屏山。[END]
[Q]愛山堂  其六[A]我愛通羊好，山深不染塵。數家原上住，疑是避秦人。[END]
[Q]愛山堂  其七[A]我愛通羊好，樓高入錦城。青山常在眼，澗水不聞聲。[END]
[Q]愛山堂  其八[A]我愛通羊好，雙泉咫尺間。不須尋謝屐，步入九宮山。[END]
[Q]愛山堂  其九[A]我愛通羊好，宗英迥出塵。文章與政事，今復見何人。[END]
[Q]會山[A]我愛蓬萊編，復此會群仙。仙人笑拍手，索我瑤華篇。[END]
[Q]大泉洞[A]涓涓石含泉，扁舟過其下。大旱日望爾，神功一飛灑。[END]
[Q]九峰寺  其二[A]九子芙蓉畔，傳燈彼一時。誰無男女相，試問末山尼。[END]
[Q]六和寺金魚池[A]全體若金銀，深藏如自珍。應知貪餌者，畢竟是凡人。[END]
[Q]隱居南莊[A]耕春煙一壟，釣月水千尋。未荒三徑菊，不負此生心。[END]
[Q]蒼玉洞[A]蒼玉門徑濶，白雲庭院深。鄞江一丈水，清可照人心。[END]
[Q]梅花[A]昨夜雪初霽，寒梅破蕾新。滿頭雖白髪，聊插一枝春。[END]
[Q]排衙石[A]怪石如排衙，羅列亭兩畔。森森整旌纛，岌岌峨冠弁。[END]
[Q]鹿鳴宴[A]公輔產日南，九齡起韶陽。早知朱泚反，預識胡雛狂。[END]
[Q]上高寶嚴寺[A]嘉節長岐路，區區夢幻身。何年一舉腋，仙去逐敖君。[END]
[Q]青草湖[A]地無一勺水，安得有湖名。世事果如此，風波平地生。[END]
[Q]石巖[A]紫翠望雲嵐，山前一逕杉。冥冥煙雨裏，枉道訪仙巖。[END]
[Q]章山永壽禪寺[A]老僧七十九，自說少遊方。試問章山景，爐添一炷香。[END]
[Q]游王官谷[A]不汙唐家亂，蕭然表聖居。泉聲輿山色，相得共清虛。[END]
[Q]句  其二[A]命也豈終否，時乎不暫留。勉哉藏素業，以待歲之秋。[END]
[Q]題兌溪驛[A]谿驛舊名彡，煙光滿翠嵐。須知今夜好，宿處是江南。[END]
[Q]答問詩十二篇寄呈滿子權 耒答鎛 其三[A]我必爲人用，不必用於人。若也責不耕，君其問諸田。[END]
[Q]答問詩十二篇寄呈滿子權 耒問鎛[A]一畦失之荒，爾力亦可耨。天下方漫蕪，爾功亦何有。[END]
[Q]答問詩十二篇寄呈滿子權 斧問耒[A]大樗吾猶伐，小樗何畏蘖。吾缺猶俟磨，爾折將奈何。[END]
[Q]答問詩十二篇寄呈滿子權 水車問龍[A]来何必召雲，去何必飛天。我名不爲龍，何能雨爾田。[END]
[Q]答問詩十二篇寄呈滿子權 龍答水車[A]神龍謝子車，子能未足多。上潤雖已然，下竭將奈何。[END]
[Q]答問詩十二篇寄呈滿子權 水車謝龍[A]水車謝神龍，下竭固無奈。旱則我爲用，爾龍尚何謂。[END]
[Q]效退之青青水中蒲  其一[A]雙雙水中鳬，足短翼有餘。飛髙既能遠，行陸安事俱。[END]
[Q]效退之青青水中蒲  其二[A]雙雙水中鳬，来疾去閑暇。江湖風晚波，泛泛自髙下。[END]
[Q]效退之青青水中蒲  其三[A]雙雙水中鳬，已往又回顧。弋者窺未知，舟来避還去。[END]
[Q]效退之青青水中蒲  其四[A]雙雙水中鳬，常在水中居。還有籠中鶩，騰軒仰不如。[END]
[Q]效退之青青水中蒲  其五[A]雙雙水中鳬，食飽不出水。靈鳯来何時，鴻鵠志萬里。[END]
[Q]偶成[A]種花紅不實，俗客醉仍喧。拔去樹嘉穀，日無人過門。[END]
[Q]春怨[A]掃地待花落，惜花輕着塵。遊人空眷戀，踏去却尋春。[END]
[Q]偶占[A]卒卒往來舟，翻翻逐利謀。中流誰自溺，方去不回頭。[END]
[Q]泰伯廟[A]古廟鬰崔嵬，朱門傃道開。今人不爲讓，間或乞靈來。[END]
[Q]第二非但曹溪頌[A]白雲藏王鳳，紅日照無寥。隱隱星攢處，無私鎮九霄。[END]
[Q]第十七國師塔樣頌[A]古塔湧聖迷，雲籠龍鳳失。香風半夜沉，實殿無知識。[END]
[Q]第十八吸盡西江頌[A]父母曠來別，得奉當竭力。木人半夜言，莫使外人識。[END]
[Q]第八十六國師侍者頌[A]國師喚侍者，重言不當吃。他耳又不聾，自又無處雪。[END]
[Q]歸次海康登平仙亭次莱公韵[A]碧海瞰危亭，波光混大清。曠懷知樂此，夷險本來平。[END]
[Q]宿道傍僧舍次蔣穎叔壁間韻[A]竟日碧山中，清宵憇寶宫。客愁無那處，一葉已秋風。[END]
[Q]次韻成季尚書甯川即事五首 山寺寓居[A]宣室思前席，承明虚直廬。不肯入州府，分其終隱歟。[END]
[Q]次韻成季尚書甯川即事五首 對客隱几[A]世路機兼穽，人情楯與矛。客能知許事，兀兀一時休。[END]
[Q]次韻成季尚書甯川即事五首 晚晴讀書[A]成功收拾芥，舊讀餘斷編。時思賢聖對，久要故依然。[END]
[Q]次韻成季尚書甯川即事五首 窗下獨酌[A]獨飲自成趣，世情何用論。生平龍坂客，誰過雀羅門。[END]
[Q]次韻成季尚書甯川即事五首 東齋夜坐[A]當官肯虞謗，遇事羞摸稜。閒來愛清夜，默坐對青燈。[END]
[Q]德升尚書再用前韻見示五絕 山寺寓居[A]塵埃暗宫錦，耒耜安田廬。陳力知不能，不止獨何歟。[END]
[Q]德升尚書再用前韻見示五絕 對客隱几[A]邊書猶插羽，世用在持矛。空言客何務，問事其少休。[END]
[Q]德升尚書再用前韻見示五絕 窗下獨酌[A]忘憂有妙理，細與麯生論。相携醉鄉去，醒見月當門。[END]
[Q]德升尚書再用前韻見示五絕 東齋夜坐[A]一時盛意氣，四海竦風稜。我懷非此念，兀坐對青燈。[END]
[Q]送孫太沖守懷安[A]雲頂峰崛奇，金淵水清寫。勉從山水遊，切勿輕民社。[END]
[Q]偈十六首  其一○[A]天晴開水路，無事設曹司。病多諳藥性，小慈妨大慈。[END]
[Q]頌古六首  其四[A]夜半墨漆黑，捉得一個賊。點火照來看，元是王大伯。[END]
[Q]頌古六首  其五[A]近在口皮邊，遠過河沙國。世間多少人，不得油餈喫。[END]
[Q]頌古六首  其六[A]船子下揚州，浮萍逐水流。一聲河滿子，千古動悲愁。[END]
[Q]頌古七十六首  其五[A]舉手攀南斗，翻身倚北辰。出頭天外看，誰是我般人。[END]
[Q]頌古七十六首  其七[A]入林不動草，入水不動波。鑊湯無冷處，合眼跳黄河。[END]
[Q]頌古七十六首  其一二[A]胡亂三十年，不曾少鹽醬。江西馬大師，南嶽讓和尚。[END]
[Q]頌古七十六首  其一八[A]一道如弦直，心親手更親。箭穿紅日影，方是射鵰人。[END]
[Q]頌古七十六首  其二○[A]大海波濤闊，小人方寸深。海枯終見底，人死不知心。[END]
[Q]頌古七十六首  其二一[A]四海狼煙靜，中原信息通。罷拈三尺劍，休弄一張弓。[END]
[Q]頌古七十六首  其三三[A]宣德門前過，回頭便招禍。若要無事時，且歸堂裏坐。[END]
[Q]頌古七十六首  其五三[A]掌中擎日月，舌上覆金錢。壁立爭千仞，毫光徹梵天。[END]
[Q]頌古七十六首  其五五[A]不踏門前路，春歸又一年。落花紅滿地，芳草碧連天。[END]
[Q]頌古七十六首  其五九[A]不用唐言譯，休將梵語傳。摩醯首羅眼，對面隔西天。[END]
[Q]頌古七十六首  其六八[A]拈起竹篦子，□□便到家。祕魔若不會，隨後卻擎叉。[END]
[Q]頌古七十六首  其七二[A]猛虎當路坐，游魚脚下過。不學子湖老，便打劉鐵磨。[END]
[Q]喚渡亭[A]草風兼沙雨，依約渭河邊。昔人寧喚渡，絕唱頗清緜。[END]
[Q]戲書山水枕屏四段  其一[A]遥岑天南端，野彴垂楊下。蕭散策寒藤，綠雲復觀化。[END]
[Q]戲書山水枕屏四段  其二[A]澄江真皎鏡，短艇戲鳴榔。無復機心動，不驚鷗鳥行。[END]
[Q]戲書山水枕屏四段  其三[A]孤峰上排霄，羣木盡生意。持竿坐石磯，高懷在雲際。[END]
[Q]戲書山水枕屏四段  其四[A]複閣耿蒼烟，斜暉掛木末。卷帆何處船，危檣待明發。[END]
[Q]大雪投宿圜通以野雪蓋精廬爲韻賦五詩并書塗中所見  其一[A]寒雪盡垂空，玉色粲萬瓦。默默行五牙，鬱靄望黄野。[END]
[Q]大雪投宿圜通以野雪蓋精廬爲韻賦五詩并書塗中所見  其二[A]昔我遊山陰，雜花紛似雪。重来雪作團，遠樹皓已結。[END]
[Q]大雪投宿圜通以野雪蓋精廬爲韻賦五詩并書塗中所見  其三[A]山翁雪垂素，相逢乃傾蓋。同看艷雪舞，盡此威遲態。[END]
[Q]大雪投宿圜通以野雪蓋精廬爲韻賦五詩并書塗中所見  其四[A]借問佩蒼玉，何如煮黄精。古来澗谷槃，價自重連城。[END]
[Q]大雪投宿圜通以野雪蓋精廬爲韻賦五詩并書塗中所見  其五[A]馬疲如客饑，稅鞅文公廬。人好雪亦好，何啻射洪烏。[END]
[Q]迎陽閣[A]扶桑有玉書，鬱儀善相保。朝暾到頹簷，危坐填血腦。[END]
[Q]予夏中卧病起已見落葉因取淵明詩門庭多落葉慨然知已秋賦十章遣興  其一[A]西嶺障斜日，澄江來遶門。歸鴉千萬點，暝色入遠村。[END]
[Q]予夏中卧病起已見落葉因取淵明詩門庭多落葉慨然知已秋賦十章遣興  其二[A]燕坐修白業，焚香觀黄庭。清霄降真侣，弭節或見聆。[END]
[Q]予夏中卧病起已見落葉因取淵明詩門庭多落葉慨然知已秋賦十章遣興  其三[A]境静輪鞅寡，堦空絡緯多。蕭然正遐矚，脱葉下庭柯。[END]
[Q]予夏中卧病起已見落葉因取淵明詩門庭多落葉慨然知已秋賦十章遣興  其四[A]我初卧病時，桑麻翳負郭。扶杖延秋風，山川俱黄落。[END]
[Q]予夏中卧病起已見落葉因取淵明詩門庭多落葉慨然知已秋賦十章遣興  其五[A]寒温機中素，榮歇洞庭葉。發興鷗鳥行，風烟理舟楫。[END]
[Q]予夏中卧病起已見落葉因取淵明詩門庭多落葉慨然知已秋賦十章遣興  其六[A]平生老驥心，伏櫪端有在。華月生夜涼，南窗歌慷慨。[END]
[Q]予夏中卧病起已見落葉因取淵明詩門庭多落葉慨然知已秋賦十章遣興  其七[A]園中有奇貨，雨滿瓜芋田。一飽吾已足，望山思悠然。[END]
[Q]予夏中卧病起已見落葉因取淵明詩門庭多落葉慨然知已秋賦十章遣興  其八[A]結交何用早，士貴心相知。苟合殊真味，咄咄成乖離。[END]
[Q]予夏中卧病起已見落葉因取淵明詩門庭多落葉慨然知已秋賦十章遣興  其九[A]林廬亦云樂，欲語輙復已。取琴撫徽絃，妙不在宫徵。[END]
[Q]予夏中卧病起已見落葉因取淵明詩門庭多落葉慨然知已秋賦十章遣興  其一○[A]沅湘歌九辯，梁父吟四愁。虚齋無一事，坐對楚江秋。[END]
[Q]東翻經臺[A]枉渚映寒林，野航飛鳥急。不見康樂侯，衡門煙際人。[END]
[Q]句  其一[A]滿朝以詩鳴，何獨遺大雅。平生黄葉句，摸索便知價。[END]
[Q]題陽華岩圖[A]元子說陽華，巉岩不可家。此招吾已諾，不恨客天涯。[END]
[Q]棗陽道中[A]閤閤林鳩起，巡方舜舊遊。聲雖暨南朔，事罕記春秋。[END]
[Q]句  其七[A]來踏三湘雪，歸迎八桂秋。未過盤石寺，先憩訾家洲。[END]
[Q]仆雪中偈[A]垂老住山寺，參官走道途。前村雪嶺上，顛倒沒人扶。[END]
[Q]偈[A]夢中聞版響，覺後蝦蟆啼。蝦蟆與版響，山嶽一時齊。[END]
[Q]古樂府  其一[A]妖嬈破瓜女，爭上秋千架。香飄石榴裙，影落薔薇下。[END]
[Q]古樂府  其二[A]牆外見鴛鴦，雙雙春水塘。歸來情脈脈，無緒理殘妝。[END]
[Q]答外兄王子常問修行之術[A]非道亦非律，又非虛空禪。獨守一畝宅，惟耕己心田。[END]
[Q]呈大慧禪師偈[A]終日看經文，如逢舊識人。莫言頻有礙，一舉一回新。[END]
[Q]清思頌[A]盡日坐虛堂，靜思絕參詳。更無迴顧意，爭肯置平常。[END]
[Q]談玄頌（一作「譚道頌」）[A]的的無兼帶，獨運何依賴。路逢達道人，莫將語嘿對。[END]
[Q]寶明頌[A]思清人少慮，風規自然足。影落在音容，孤明絕撑觸。[END]
[Q]辭見聞頌[A]好住逕分離，幽宗人跡稀。從來未登陟，無許遣狐疑。[END]
[Q]與學人宗教宗如[A]滿寺釋迦子，未詳釋迦經。喚來試共語，開口雜音聲。[END]
[Q]三跳後頌[A]三門前合掌，兩廊下行道。中庭上作舞，後門外搖頭。[END]
[Q]僧問隨色摩尼珠頌[A]摩尼不隨色，色裏勿摩尼。摩尼與衆色，不合不分離。[END]
[Q]因僧看經頌[A]今人看古教，不免心中鬧。欲免心中鬧，但知看古教。[END]
[Q]庭栢盆蓮頌[A]一朶菡萏蓮，兩株青瘦栢。長向僧家庭，何勞問高格。[END]
[Q]頌 一[A]風動心搖樹，雲生性起塵。若明今日事，昧却本來人。[END]
[Q]頌 二[A]欲識解脫道，諸法不相到。眼耳絕見聞，聲色鬧浩浩。[END]
[Q]頌 三[A]初心未入道，不得鬧浩浩。鐘聲裏薦取，鼓聲裏顛倒。[END]
[Q]歸國南轅之日答揆相贈詩（題擬）[A]羅巾揮逸翰，送我出夷門。保惜安懷袖，流傳與子孫。[END]
[Q]頌 一[A]百丈有三訣，喫茶珍重歇。直下便承當，敢保君未徹。[END]
[Q]象骨山頌[A]密密誰知要，明明許也無。森蘿含本性，山嶽盡如如。[END]
[Q]僧乞示入藂林徑直之路答以此頌（題擬）[A]我適抑不已，汝須不當急。機竪尚虧投，影沒大難及。[END]
[Q]示後學偈[A]入門須有語，不語病拪蘆。應須滿口道，莫教帶有無。[END]
[Q]明照和尚和後再作（題擬）[A]入門如電拂，後土合知無。迴頭却問我，終是病拪蘆。[END]
[Q]答慧文 一[A]般若大神珠，分形萬萬億。塵塵彰妙體，剎剎靜毗盧。[END]
[Q]游檉洋[A]青山無適莫，四畔無來路。安居不到處，出身終有餘。[END]
[Q]送澄沼[A]忽告歸鄉去，崎嶇枉涉途。雪嶺三秋外，澄沼一事無。[END]
[Q]勸人 一[A]莫道肯去易，肯去也大難。虛空滿天下，迷人坐不安。[END]
[Q]勸人 二[A]若切老婆心，勸君莫掠虛。忽遇明眼人，相逢笑殺渠。[END]
[Q]勸人 三[A]枯樹解藏龍，貪睡不聞鐘。一朝侵早起，忽覺是何龍。[END]
[Q]勸人 五[A]達摩來路遠，汝莫辜負佗。子細審思觀，忽然悟去好。[END]
[Q]勸人 八[A]絕頂白似雪，衆水一源深。道場平如掌，我宗超佛心。[END]
[Q]勸人 九[A]長江拋釣子，游魚帶絲絛。恩重鉤頭餌，輕欺上祖歌。[END]
[Q]勸人 十一[A]冬瓜長儱侗，葫蘆剔突圝。玲瓏滿天下，覽子黑漫漫。[END]
[Q]勸人 十七[A]磨磚不成鏡，虛空終有月。火急自提取，莫受多生屑。[END]
[Q]勸人 十九[A]我今勸汝道，汝休念文字。兼勸採樵人，努力莫相欺。[END]
[Q]勸人 二十[A]多生不出家，萬劫受辛苦。今日捨恩愛，誓願莫回顧。[END]
[Q]勸人 二十二[A]報汝等知乎，真性不在途。色身祇要閑，何用苦區區。[END]
[Q]偈頌六首 四[A]何事最堪依，巖中獨坐時。路險人難到，巒高鳥不飛。[END]
[Q]偈頌六首 五[A]白雲長滿洞，論劫未曾虧。不話曹溪旨，焉干道者機。[END]
[Q]十八郎殿下送綵毬上於方丈頂掛便請偈[A]衆綵裁成已，工多妙最殊。收歸方丈裏，長翫一明珠。[END]
[Q]偈頌（幷序○序爲南嶽齊己撰） 六十七[A]學道如鑽火，逢煙且莫休。直待金星現，歸家始到頭。[END]
[Q]偈頌（幷序○序爲南嶽齊己撰） 六十八[A]閻浮有大寶，見少得人稀。若人將獻我，成佛一餉時。[END]
[Q]偈頌（幷序○序爲南嶽齊己撰） 六十九[A]悟則一餉時，能了萬劫疑。若人萬劫疑，不了一餉時。[END]
[Q]偈頌（幷序○序爲南嶽齊己撰） 七十[A]不了萬劫疑，古德豈論之。爲報參玄士，須懷悔底時。[END]
[Q]偈頌（幷序○序爲南嶽齊己撰） 七十一[A]尋牛須訪迹，學道訪無心。迹在牛還在，無心道易尋。[END]
[Q]偈頌（幷序○序爲南嶽齊己撰） 七十三[A]夜寒宜向火，護衆到天明。日出身溫暖，心惺思更惺。[END]
[Q]偈頌（幷序○序爲南嶽齊己撰） 七十四[A]豈是無干意，多求失道情。我見多求者，年高事不成。[END]
[Q]偈頌（幷序○序爲南嶽齊己撰） 七十五[A]老似臨江樹，風搖枝必危。岸崩隨水去，入海勿人追。[END]
[Q]偈頌（幷序○序爲南嶽齊己撰） 七十六[A]道死如枯木，波濤豈更違。時人雖不顧，能歇海盲龜。[END]
[Q]偈頌（幷序○序爲南嶽齊己撰） 七十七[A]新創三間舍，多泥慮有風。門前無貴客，拙意懶迎逢。[END]
[Q]偈頌（幷序○序爲南嶽齊己撰） 七十八[A]飯喫隨時食，心穿獨自縫。若人來問我，招手報伊聾。[END]
[Q]偈頌（幷序○序爲南嶽齊己撰） 七十九[A]十月夜明深，山寒冷徹心。棄緣求大道，一衲更無衾。[END]
[Q]偈頌（幷序○序爲南嶽齊己撰） 八十[A]體得如來意，知無寒暑侵。悟無成佛者，一一盡無心。[END]
[Q]偈頌（幷序○序爲南嶽齊己撰） 八十一[A]破布裹聞身，無言可示人。居山山得樂，住郭郭還欣。[END]
[Q]偈頌（幷序○序爲南嶽齊己撰） 八十三[A]唯念深秋扇，臨冬轉就閑。銀裝將物裹，篾作插簷間。[END]
[Q]偈頌（幷序○序爲南嶽齊己撰） 八十四[A]祇爲因無用，方能伴住山。不因無用後，伴我住應難。[END]
[Q]偈頌（幷序○序爲南嶽齊己撰） 八十五[A]柱杖行低道，逢溪澡潄多。平田偏樂坐，人命可經過。[END]
[Q]偈頌（幷序○序爲南嶽齊己撰） 八十六[A]守道身心息，資緣豈撓他。除非僧次外，歸寺補袈裟。[END]
[Q]偈頌（幷序○序爲南嶽齊己撰） 八十七[A]覺倦燒爐火，安鐺便煮茶。就中無一事，唯有野僧家。[END]
[Q]偈頌（幷序○序爲南嶽齊己撰） 八十八[A]一念心清淨，蓮華處處開。一華一淨土，一土一如來。[END]
[Q]偈頌（幷序○序爲南嶽齊己撰） 八十九[A]頭戴朝生菌，身披補破衣。見貧人可可，同道乃方知。[END]
[Q]偈頌（幷序○序爲南嶽齊己撰） 九十一[A]西來意未明，徒學諸知見。不識本真性，契道即懸遠。[END]
[Q]偈頌（幷序○序爲南嶽齊己撰） 九十二[A]若能明實相，豈用陳知見。一念了自心，開佛諸知見。[END]
[Q]偈頌（幷序○序爲南嶽齊己撰） 九十三[A]寄語諸仁者，復以何爲懷。達道見自性，自性即如來。[END]
[Q]偈 一[A]梁山一曲歌，格外人難和。十載訪知音，未嘗逢一箇。[END]
[Q]招韓武康章[A]山僧雖不飲，酤酒引陶潛。此意無人別，多爲俗士嫌。[END]
[Q]秋居法華寺下院望高頂贈如獻上人[A]峰色秋天見，松聲靜夜聞。影孤長不出，行道在寒雲。[END]
[Q]贈韋早陸羽[A]只將陶與謝，終日可忘情。不欲多相識，逢人懶道名。[END]
[Q]戲呈薛彝[A]山僧不厭野，才子會須狂。何處銷君興，春風擺綠楊。[END]
[Q]贈顏主簿[A]漢家儀禮盛，名教出諸顏。更見尚書後，能文在子山。[END]
[Q]贈融上人[A]常愛西林寺，池中月出時。芭蕉一片葉，書取寄吾師。[END]
[Q]聽寒更寄朱兵曹巨川[A]欹枕聽寒更，寒更發還住。一夜千萬聲，幾聲到君處。[END]
[Q]界石守風望天竺靈隱二寺[A]山頂東西寺，江中旦暮潮。歸心不可到，松路在青霄。[END]
[Q]九日與陸處士羽飲茶[A]九日山僧院，東籬菊也黃。俗人多泛酒，誰解助茶香。[END]
[Q]渡前溪[A]不意入前溪，愛溪從錯落。清清鑑不足，非是深難度。[END]
[Q]送靈澈[A]我欲長生夢，無心解傷別。千里萬里心，只似眼前月。[END]
[Q]寄路溫州[A]欲問采靈藥，如何學無生。愛鶴頗似君，且非求仙情。[END]
[Q]浣紗女[A]清淺白沙灘，綠蒲尚堪把。家住水東西，浣紗明月下。[END]
[Q]待山月[A]夜夜憶故人，長教山月待。今宵故人至，山月知何在。[END]
[Q]雜興[A]人生分已定，富貴豈妄來。不見海底泥，飛上成塵埃。[END]
[Q]舂陵登望[A]西底空流水，東垣但聚雲。最傷梅嶺望，花雪正紛紛。[END]
[Q]留別閻士和[A]不慣人間別，多應忘別時。逢山又逢水，只畏却來遲。[END]
[Q]送李道士[A]常隨山上下，忽限江南北。共是忘情人，何繇肯相憶。[END]
[Q]望遠村[A]林杪不可分，水步遙難辨。一片山翠邊，依稀見村遠。[END]
[Q]惜暮景[A]疎陰花不動，片景松梢度。夏日舊來長，佳遊何易暮。[END]
[Q]雜興六首 三[A]誰高齊公子，泣聽雍門琴。死且何足傷，殊非達人心。[END]
[Q]雜興六首 四[A]獨高庭中鶴，意遠貴氛埃。有時青冥遊，顧我還下來。[END]
[Q]雜興六首 五[A]白雲琅玕色，一片生虛無。此物若無心，若何卷還舒。[END]
[Q]偶然五首 一[A]樂禪心似蕩，吾道不相妨。獨悟歌還笑，誰言老更狂。[END]
[Q]偶然五首 二[A]偶然寂無喧，吾了心性源。可嫌蟲食木，不笑鳥能言。[END]
[Q]偶然五首 四[A]虜語嫌不學，胡音從不翻。說禪顛倒是，樂殺金王孫。[END]
[Q]偶然五首 五[A]真隱須無矯，忘名要似愚。只將兩條事，空却漢潛夫。[END]
[Q]問天[A]天公何時有，談者皆不經。誰道賢人死，今爲傅說星。[END]
[Q]寓言[A]吾道本無我，未曾嫌世人。如今到城市，彌覺此心真。[END]
[Q]前溪作[A]春歌已寂寂，古水自涓涓。徒誤時人輩，傷心作逝川。[END]
[Q]戲作[A]乞我百萬金，封我異姓王。不如獨悟時，大笑放清狂。[END]
[Q]荅李季蘭[A]天女來相試，將花欲染衣。禪心竟不起，還捧舊花歸。[END]
[Q]次日[A]野外有一人，獨立無四隣。彼見是我身，我見是彼身。[END]
[Q]五歲詠花[A]花開滿樹紅，花落萬枝空。唯餘一孕在，明日定隨風。[END]
[Q]城上吟[A]古塚密於草，新墳侵官道。城外無閑地，城中人又老。[END]
[Q]襄陽曲[A]爲憶南遊人，移家大堤住。千帆萬帆來，盡過門前去。[END]
[Q]誡貪[A]多求待心足，未足旋傾覆。明知貪者心，求榮不求辱。[END]
[Q]逢老人[A]路逢一老翁，兩鬢白如雪。一里二里行，四回五回歇。[END]
[Q]少年行 二[A]自拳五色裘，迸入他人宅。却捉蒼頭奴，玉鞭打一百。[END]
[Q]少年行 三[A]面白如削玉，猖狂曲江曲。馬上黃金鞍，適來新賭得。[END]
[Q]夢遊仙四首 一[A]夢到海中山，入箇白銀宅。逢見一道士，稱是李八伯。[END]
[Q]夢遊仙四首 二[A]三四仙女兒，身著瑟瑟衣。手把明月珠，打落金色梨。[END]
[Q]夢遊仙四首 三[A]車渠地無塵，行至瑤池濱。森森椿樹下，白龍來嗅人。[END]
[Q]上裴大夫二首 一[A]我有一端綺，花彩鸞鳳羣。佳人金錯刀，何似裁此文。[END]
[Q]上馮使君五首 一[A]撐船碧江上，春日何遲遲。汀花最深處，拾得鴛鴦兒。[END]
[Q]上馮使君五首 二[A]漁父無憂苦，水仙亦何別。眠在綠葦邊，不知釣筒發。[END]
[Q]上馮使君五首 三[A]樵叟無憂苦，地仙亦何別。茆屋岸花中，弄孫頭似雪。[END]
[Q]上馮使君五首 四[A]扣舷得新詩，茶煮桃花水。㠔㠔數片帆，去去殊未已。[END]
[Q]上馮使君五首 五[A]仁政無不及，乳獺將子行。誰家苦竹林，中有讀書聲。[END]
[Q]春野作五首 二[A]山花雨打盡，滿地如爛錦。遠尋鷓鴣雛，拾得一團蕈。[END]
[Q]春野作五首 三[A]大牛苦耕田，乳犢望似泣。萬事皆天意，綠草頭蕺蕺。[END]
[Q]春野作五首 四[A]斜陽射破冢，髑髏半出地。不知誰氏子，猶自作意氣。[END]
[Q]寒江上望[A]荒岸燒未死，白雲癡不動。極目無人行，浪打取魚籠。[END]
[Q]堋口逢人[A]艱難別離久，中外往還深。已改當時髪，空餘舊日心。[END]
[Q]遇邊使[A]累年無的信，每夜望邊城。袖掩千行淚，書封一尺金。[END]
[Q]移住別友[A]自到西川住，惟君別有情。常逢對門遠，又隔一重城。[END]
[Q]題司空圖壁[A]姓氏司空貴，官班御史卑。老夫如且在，不用歎屯奇。[END]
[Q]感事[A]濁河從北下，清洛向東流。清濁皆如此，何人不白頭。[END]
[Q]楚思[A]疊浪與雲急，翠蘭和意香。風流化爲雨，日暮下巫陽。[END]
[Q]雪中[A]金閣倚雲開，朱軒犯雪來。三冬辛苦樣，天意似難栽。[END]
[Q]道中有感[A]一醉六十日，一裘三十年。年華經幾日，日日掉征鞭。[END]
[Q]宋汴道中[A]平野有千里，居人無一家。甲兵年正少，日久戍天涯。[END]
[Q]秋思[A]天地太蕭索，山川何渺茫。不堪星斗柄，猶把歲寒量。[END]
[Q]即事[A]三年離水石，一旦隱樵漁。爲問青雲上，何人識卷舒。[END]
[Q]漁家[A]野水千年在，閑花一夕空。近來浮世狹，何似釣船中。[END]
[Q]關中[A]風雨去愁晚，關河歸思涼。西遊無紫氣，一夕九回腸。[END]
[Q]歸思[A]紫府歸期斷，芳洲別思迢。黃金作人世，只被歲寒消。[END]
[Q]松[A]託根蟠泰華，倚幹蝕莓苔。誰云山澤間，而無梁棟材。[END]
[Q]梅[A]玉人下瑤臺，香風動輕素。畫角弄江城，鳴璫月中墮。[END]
[Q]蘭二首 一[A]清風搖翠環，涼露滴蒼玉。美人胡不紉，幽香藹空谷。[END]
[Q]蘭二首 二[A]謝庭漫芳草，楚畹多綠莎。于焉忽相見，歲晏將如何。[END]
[Q]葡萄[A]金谷風露涼，綠珠醉初醒。珠帳夜不收，月明墮清影。[END]
[Q]春草[A]隨夢入池塘，無心在金谷。春風自年年，吹遍天涯綠。[END]
[Q]漁[A]相聚即爲鄰，煙火自成簇。約伴過前溪，撐破蘼蕪綠。[END]
[Q]留別四首 一[A]鵬程三萬里，別酒一千鍾。好景當三月，春光上國濃。[END]
[Q]留別四首 二[A]野花紅滴滴，江燕語喃喃。鼓吹翻新調，都亭酒正酣。[END]
[Q]留別四首 三[A]登庸趨俊乂，廁用野無遺。起喜賡歌日，明良際會時。[END]
[Q]留別四首 四[A]鹽車淹素志，長坂入青雲。老驥春風裏，奔騰獨異羣。[END]
[Q]春風四首 一[A]春風吹愁端，散漫不可收。不如古溪水，祗望鄉江流。[END]
[Q]春風四首 二[A]新花紅爍爍，舊花滿山白。昔日金張門，狼籍餘廢宅。[END]
[Q]春風四首 三[A]回頭語春風，莫向新花叢。我見朱顏人，多金亦成翁。[END]
[Q]春風四首 四[A]多金不足惜，丹砂亦何益。更種明年花，春風自相識。[END]
[Q]小院[A]小院無人夜，煙斜月轉明。清宵易惆悵，不必有離情。[END]
[Q]春雪初霽杏花正芳月上夜吟[A]霽景明如練，繁英杏正芳。姮娥應有語，悔共雪爭光。[END]
[Q]文惠宮人[A]認得前家令，宮人淚滿裾。不知梁佐命，全是沈尚書。[END]
[Q]贈竇尊師[A]我愛竇高士，棄官仍在家。爲嫌句漏令，兼不要丹砂。[END]
[Q]塞上[A]受降城必破，回落隴頭移。蕃道北海北，謀生今始知。[END]
[Q]感興[A]禾黍不陽豔，競栽桃李春。翻令力耕者，半作賣花人。[END]
[Q]望湘亭[A]湘水似伊水，湘人非故人。登臨獨無語，風柳自搖春。[END]
[Q]採桑[A]曉陌攜籠去，桑林路隔淮。何如鬬百草，賭取鳳皇釵。[END]
[Q]悶題[A]落第春相困，無心惜落花。荆山歸不得，歸得亦無家。[END]
[Q]中臺五題 乳毛松[A]松格一何高，何人號乳毛。霜天寓直夜，媿爾伴閑曹。[END]
[Q]中臺五題 樗里子墓[A]賢人骨已銷，墓樹幾榮凋。正直魂如在，齋心願一招。[END]
[Q]中臺五題 牡丹[A]亂前看不足，亂後眼偏明。却得蓬蒿力，遮藏見太平。[END]
[Q]中臺五題 玉蕊[A]唐昌樹已荒，天意眷文昌。曉入微風起，春時雪滿牆。[END]
[Q]中臺五題 石柱[A]暴亂免遺折，森羅賢達名。末郎何所取，叨繼外門榮。[END]
[Q]弔水部賈員外嵩[A]八韻與五字，俱爲時所先。幽魂應自慰，李白墓相連。[END]
[Q]嘉陵[A]細雨溼萋萋，人稀江日西。春愁腸已斷，不在子規啼。[END]
[Q]嘉陵[A]細雨濕淒淒，人稀江日西。春膓已愁斷，不待子規啼。[END]
[Q]櫓聲[A]煙外橈聲遠，天涯幽夢迴。爭知江上客，不是故鄉來。[END]
[Q]過二妃廟[A]殘陽楚水畔，獨弔舜時人。不及廟前草，至今江上春。[END]
[Q]送友人[A]登高迎送遠，春恨併依依。不得滄洲信，空看白鶴歸。[END]
[Q]從獵三首 一[A]獵犬諳斜路，宮嬪識認旗。馬前雙兔起，宣爾羽林兒。[END]
[Q]從獵三首 二[A]小鐙狹鞦鞘，鞍輕妓細腰。有時齊走馬，也學唱交交。[END]
[Q]從獵三首 三[A]蹀躞巴陵駿，毰毸碧野雞。忽聞仙樂動，賜酒玉偏提。[END]
[Q]花時與錢尊師同醉因成二十字[A]橋下淺深水，竹間紅白花。酒仙同避世，何用厭長沙。[END]
[Q]惜竹[A]出檻亦不翦，從教長舊叢。年年到朱夏，葉葉是清風。[END]
[Q]戲答楊球[A]蒙君遺長牋，語意如何說。請看身上衣，裩中本無蝎。[END]
[Q]嗤人面黑[A]笑似烏梅裂，啼如豉汁流。眉間粘帖子，已上是幞頭。[END]
[Q]臨終作[A]畫堂燈已滅，彈指向誰說。去住本尋常，春風掃殘雪。[END]
[Q]登樓[A]危樓高百尺，手可摘星辰。不敢高聲語，恐驚天上人。[END]
[Q]送錢易[A]霜葉飛梁苑，風檣指上饒。江山應有助，別恨寄蘭苕。[END]
[Q]白蓮[A]昨夜三更裏，嫦娥墜玉簪。馮夷不敢受，捧出碧波心。[END]
[Q]詩一首[A]漚生稱漚滅，二法本來齊。要識真歸處，趙州東院西。[END]
[Q]夜感[A]無眠動歸心，寒燈坐將滅。長恐浮雲生，奪我西窗月。[END]
[Q]中夜起[A]初月不到曉，夜色何冥冥。獨立秋江上，風波卷寒星。[END]
[Q]古碑[A]荒田一片石，文字滿青苔。不是逢閑客，何人肯讀來。[END]
[Q]佛舍見胡子有嘲[A]明明復夜夜，胡子即成翁。唯是真知性，不來生滅中。[END]
[Q]白鼻騧[A]爲底胡姬酒，長來白鼻騧。摘蓮拋水上，郎意在浮花。[END]
[Q]題寺壁二首 一[A]路行三蜀盡，身及一陽生。賴有殘燈火，相依坐到明。[END]
[Q]題寺壁二首 二[A]社後辭巢燕，霜前別蔕蓬。願爲蝴蝶夢，飛去覓關中。[END]
[Q]句[A]愁聲秋遶杵，寒色碧歸山。送將歡笑去，收得寂寥迴。[END]
[Q]天長路別朱大山路却寄[A]驛騎難隨伴，尋山半憶君。蒼崖殘月路，猶數過溪雲。[END]
[Q]寄酬朱大後亭夜坐留別[A]十夜郡城宿，苦吟身未閑。那堪西郭別，雪路問青山。[END]
[Q]子夜夏秋二曲 一[A]相持薄羅扇，綠樹聽鳴蜩。君筵呈妙舞，香汗濕鮫綃。[END]
[Q]子夜夏秋二曲 二[A]銀牀梧葉下，便覺漏聲長。露砌蛩吟切，那憐白苧涼。[END]
[Q]關山月[A]海上清光發，邊營照轉悽。深閨此宵夢，帶月過遼西。[END]
[Q]採蓮詞[A]纖手折芙蕖，花灑羅衫濕。女伴喚回船，前溪風浪急。[END]
[Q]秋月夜[A]旅鴈迎風度，階翻月露華。砧聲鳴夜永，江上幾多家。[END]
[Q]登樓[A]登樓一南望，淮樹楚山連。見鴈無書寄，歸吳定此年。[END]
[Q]閶門書感[A]鳧鷖踏波舞，樹色接橫塘。遠近蘼蕪綠，吳宮總夕陽。[END]
[Q]穆護砂[A]玉管朝朝弄，清歌日日新。折花當驛路，寄與隴頭人。[END]
[Q]思歸樂二首 一[A]晚日催弦管，春風入綺羅。杏花如有意，偏落舞衫多。[END]
[Q]思歸樂二首 二[A]萬里春應盡，三江鴈亦稀。連天漢水廣，孤客未言歸。[END]
[Q]金殿樂[A]入夜秋砧動，千聲起四鄰。不緣樓上月，應爲隴頭人。[END]
[Q]牆頭花二首 一[A]蟋蟋鳴洞房，梧桐落金井。爲君裁舞衣，天寒剪刀冷。[END]
[Q]牆頭花二首 二[A]妾有羅衣裳，秦王在時作。爲舞春風多，秋來不堪著。[END]
[Q]胡渭州[A]楊柳千尋色，桃花一苑芳。風吹入簾裏，唯有惹衣香。[END]
[Q]白鼻騧[A]爲底胡姬酒，長來白鼻騧。摘蓮拋水上，郎意在浮花。[END]
[Q]戎渾[A]風勁角弓鳴，將軍獵渭城。草枯鷹眼疾，雪盡馬蹄輕。[END]
[Q]楊下採桑[A]飛絲惹綠塵，軟葉對孤輪。今朝入園去，物色強著人。[END]
[Q]宮詞二首 一[A]故國三千里，深宮二十年。一聲河滿子，雙淚落君前。[END]
[Q]宮詞二首 二[A]自倚能歌日，先皇掌上憐。新聲何處唱，腸斷李延年。[END]
[Q]昭君怨二首 一[A]萬里邊城遠，千山行路難。舉頭唯見日，何處是長安。[END]
[Q]昭君怨二首 二[A]漢庭無大議，戎虜幾先和。莫羨傾城色，昭君恨最多。[END]
[Q]夕次竟陵[A]南風吹五兩，日暮竟陵城。腸斷巴江月，夜蟬何處聲。[END]
[Q]信州水亭[A]南簷架短廊，沙路白茫茫。盡日不歸處，一庭梔子香。[END]
[Q]蘇小小歌三首 一[A]車輪不可遮，馬足不可絆。長怨十字街，使郎心四散。[END]
[Q]蘇小小歌三首 二[A]新人千里去，故人千里來。剪刀橫眼底，方覺淚難裁。[END]
[Q]蘇小小歌三首 三[A]登山不愁峻，涉海不愁深。中擘庭前棗，教郎見赤心。[END]
[Q]樹中草[A]青青樹中草，託根非不危。草生樹却死，榮枯君可知。[END]
[Q]七里瀨漁家[A]七里垂釣叟，還傍釣臺居。莫恨無姓名，嚴陵不賣魚。[END]
[Q]讀曲歌五首 一[A]窗中獨自起，簾外獨自行。愁見蜘蛛織，尋思直到明。[END]
[Q]讀曲歌五首 二[A]碓上米不舂，窗中絲罷絡。看渠駕去車，定是無四角。[END]
[Q]讀曲歌五首 三[A]不見心相許，徒云脚漫勤。摘荷空摘葉，是底採蓮人。[END]
[Q]讀曲歌五首 四[A]窗外山魈立，知渠脚不多。三更機底下，摸著是誰梭。[END]
[Q]讀曲歌五首 五[A]郎去摘黃瓜，郎來收赤棗。郎耕種麻地，今作西舍道。[END]
[Q]玉樹後庭花[A]輕車何草草，獨唱後庭花。玉座誰爲主，徒悲張麗華。[END]
[Q]莫愁樂[A]儂居石城下，郎到石城遊。自郎石城出，長在石城頭。[END]
[Q]襄陽樂[A]大堤花月夜，長江春水流。東風正上信，春夜特來遊。[END]
[Q]自君之出矣[A]自君之出矣，萬物看成古。千尋葶藶枝，爭奈長長苦。[END]
[Q]夢江南[A]行吟洞庭句，不見洞庭人。盡日碧江夢，江南紅樹春。[END]
[Q]將離岳州留獻徐員外[A]高齋長對酒，下客亦霑魚。不爲江南去，還來郡北居。[END]
[Q]題彭澤盧明府新樓[A]碧落新樓迥，清池古樹閑。先賢盡爲宰，空看縣南山。[END]
[Q]贈禪師[A]坐見三生事，宗傳一衲來。已知無法說，心向定中灰。[END]
[Q]江南逢故人[A]河洛多塵事，江山半舊遊。春風故人夜，又醉白蘋洲。[END]
[Q]松江懷古[A]碧樹吳洲遠，青山震澤深。無人蹤范蠡，煙水暮沈沈。[END]
[Q]書憤[A]三十未封侯，顛狂遍九州。平生鏌鎁劍，不報小人讎。[END]
[Q]題孟處士宅[A]高才何必貴，下位不妨賢。孟簡雖持節，襄陽屬浩然。[END]
[Q]首陽行[A]首陽山下路，孤竹節長存。爲問無心草，如何庇本根。[END]
[Q]題僧影堂[A]寒葉墜清霜，空簾著燼香。生前既無事，何事更悲傷。[END]
[Q]邊思[A]蘇武節旌盡，李陵音信稀。花當隴上發，人向隴頭歸。[END]
[Q]水亭[A]歲律行將變，君恩竟未回。門前即潮水，朝去暮常來。[END]
[Q]酬盧郎中遊寺見招不遇[A]偶出送山客，不知遊梵宮。秋光古松下，誰伴一仙翁。[END]
[Q]寓言[A]秋樹却逢暖，未凋能幾時。何須尚松桂，搖動暫青枝。[END]
[Q]唁人喪侍兒[A]夜情河耿耿，春恨草綿綿。唯有嫦娥月，從今照墓田。[END]
[Q]席上夜別張主簿[A]紅燭剪還明，綠尊添又滿。不愁前路長，只畏今宵短。[END]
[Q]方丈泉[A]循涯不知淺，見底似非深。永日無波浪，澄澄照我心。[END]
[Q]晚望[A]日下夕陰長，前山凝積翠。白鳥一行飛，聯聯粉書字。[END]
[Q]前山[A]只謂一蒼翠，不知猶數重。晚來雲映處，更見兩三峰。[END]
[Q]發交州日留題解鍊師房[A]久喜房廊接，今成道路賒。明朝回首處，此地是天涯。[END]
[Q]令和州買松[A]好覓凌霜質，仍須帶雨栽。須知剖竹日，便是看松來。[END]
[Q]題斷金集後[A]一覽斷金集，再悲埋玉人。牙弦千古絕，珠淚萬行新。[END]
[Q]杭州送蕭寶校書[A]馬識青山路，人隨白浪船。別君猶有淚，學道謾經年。[END]
[Q]宿道士觀[A]堂閉僊人影，空壇月露初。閑聽道家子，盥漱讀靈書。[END]
[Q]送陳摽[A]滿酌勸童僕，好隨郎馬蹄。春風慎行李，莫上白銅鞮。[END]
[Q]陪江州李使君重陽宴百花亭[A]閑攜九日酒，共到百花亭。醉裏求詩境，回看島嶼青。[END]
[Q]酬李躔侍御[A]此去非關興，君行不當遊。無因兩處馬，共飲一溪流。[END]
[Q]別李侍御後亭夜坐却寄[A]已作亭下別，未忘燈下情。吟今欲就枕，更漏轉分明。[END]
[Q]太上皇后閤春帖子  其一[A]壽擬南山祝，春從北斗回。物華欣向泰，厚德發生來。[END]
[Q]太上皇后閤春帖子  其二[A]母道齊皇極，韶光傍壽觴。徽音家慶集，隨輦奉尊章。[END]
[Q]太上皇后閤春帖子  其三[A]風簾回翡翠，冰研伴蟾蜍。親寫迎春帖，真符太上書。[END]
[Q]太上閤端午帖子  其一[A]自得廣成道，長居不老天。底須桃辟惡，何用木延年。[END]
[Q]太上閤端午帖子  其二[A]人艾休教采，仙丹久養成。六宮爭結縷，再拜學長生。[END]
[Q]太上閤端午帖子  其三[A]柈獻千年實，杯行九節蒲。至尊親上壽，家慶列成圖。[END]
[Q]聖壽閤端午帖子  其一[A]有德天同壽，無爲日更長。每逢端午節，雙上萬年觴。[END]
[Q]聖壽閤端午帖子  其二[A]畫扇迎雙鳳，輕衣拂六銖。太清元有籙，抱朴不須符。[END]
[Q]聖壽閤端午帖子  其三[A]繞臂長生縷，當門五色絲。榴花看結子，葉葉在孫枝。[END]
[Q]題惠崇小景  其一[A]寒林幾吹折，凍柳不勝垂。老去機心熟，驚鷗莫浪疑。[END]
[Q]題惠崇小景  其二[A]崔嵬吾肺腑，面目似廬山。江上風濤穩，扁舟得往還。[END]
[Q]題惠崇小景  其三[A]舒徐春晝永，取次小桃紅。獨爵把枝穩，矜呼立晚風。[END]
[Q]題惠崇小景  其四[A]兩蛙隨步武，先後得位置。不作渴雨鳴，豈不賢鼓吹。[END]
[Q]題文與可山水[A]疎篠寒林手，文家富襪材。片縑雲氣足，彷彿認蓬萊。[END]
[Q]題洪子恂所畫盤洲圖[A]林塘天遺得，花木地宜栽。細紀平泉咏，揮毫落海苔。[END]
[Q]題車盤圖[A]牛磨人俱轉，車旋水即流。爭如霖雨足，所至息人牛。[END]
[Q]歸牧圖[A]爵祿不入心，牛肥了耕稼。綠陰生晚烟，歸來兩閒暇。[END]
[Q]題水石翎毛[A]此君已可人，更著水石映。水禽穿林來，相呼復相應。[END]
[Q]題邊魯生花木翎毛四首  其一[A]綠垂朱雀柳，雙燕不勝春。泥落空梁語，之人竟殺身。[END]
[Q]題邊魯生花木翎毛四首  其二[A]南國枇杷熟，卑枝結子多。一雙拖白練，飛墮綠林阿。[END]
[Q]題邊魯生花木翎毛四首  其三[A]小樹生荆棘，棠梨結子幽。白頭雙野鳥，相對菊花愁。[END]
[Q]題邊魯生花木翎毛四首  其四[A]夢斷江南信，空憐鐵石腸。綠么何處去，二鳥獨悲傷。[END]
[Q]趙昌芍藥[A]風雨藥欄西，殘紅落錦溪。明窗時展卷，春色任提携。[END]
[Q]醒酒石[A]澤畔三生魄，花間獨醒窠。摩挲苔上醉，驅遣睡中魔。[END]
[Q]小垂手[A]醉裏忘形客，山中化石仙。翻同醒酒伴，作對媚平泉。[END]
[Q]雲葉[A]何年老講師，趺坐貝樹根。落雲化爲石，亦得無上尊。[END]
[Q]蜂窠石[A]水石兩相激，成形不自藏。終慙爲兔窟，僅喜作蜂房。[END]
[Q]彩鷁[A]意適舟輕颺，夷猶雜鴈鳬。不須凌弱水，樂地即蓬壺。[END]
[Q]採蓮舟[A]擬倩誰家女，相呼去採蓮。丁寧欵乃曲，隨意媚晴川。[END]
[Q]雙溪堂[A]境與人俱勝，心無水共流。奇奇仍怪怪，莫莫更休休。[END]
[Q]綠野堂[A]山坪縈霧草，湖濼漾烟蘆。野色誰延入，陰晴足畫圖。[END]
[Q]洗心閣[A]與物風迎浪，澄心月印湖。牀頭不須易，本自一塵無。[END]
[Q]容膝齋[A]心胸包天地，人亦天地物。莫笑容膝齋，空洞足伸屈。[END]
[Q]檥齋[A]心起五湖興，身輕一葉舟。箇中風雨夜，不用轉船頭。[END]
[Q]楚望樓[A]楚東雄地望，勝槩屬名流。共俟謝安石，難追馬少游。[END]
[Q]題有竹軒[A]家世豈孤竹，夷齊真二難。清風與直節，一一聳高寒。[END]
[Q]題隠霧軒[A]豹變知非虎，磻溪若是班。當年謝安石，只合住東山。[END]
[Q]題巢雲軒[A]楚望巢雲處，長懷曩寓居。飄飄欲仙去，渺渺復愁予。[END]
[Q]芥納寮[A]踞龜說漫游，視螘談綺夢。芥內取須彌，撐橋尋月洞。[END]
[Q]灌園亭[A]植蔬常匝圃，釀酒仍滿甕。便覺三公輕，更將德本種。[END]
[Q]次韻拔葵亭[A]拔葵固佳節，灌園寧素餐。公歸客無歸，長鋏且莫彈。[END]
[Q]題飯牛亭[A]好手聊飯牛，不將笏搢插。所以百里奚，牛肥不枯乏。[END]
[Q]花信亭[A]播物潛施令，司花暗弄粧。封姨偏漏洩，預報信前香。[END]
[Q]繭甕亭[A]有家堪作繭，學圃甘抱甕。此生足三眠，以外均一夢。[END]
[Q]林珍亭[A]團坐聽情語，移杯就果根。分甘新更美，敲打任諸孫。[END]
[Q]題索笑亭  其一[A]江南氣候宜，冷蕊破寒枝。能共巡簷笑，何妨受雪吹。[END]
[Q]題索笑亭  其二[A]六出雪中宜，春藏向北枝。巡簷時一笑，玉笛且休吹。[END]
[Q]橘友亭[A]梅溽香蒸玉，霜晴珠照林。封君休僣儗，得此足投簪。[END]
[Q]題雲起亭[A]雲起有真意，水窮無盡心。盤洲寧涸澤，天下要甘霖。[END]
[Q]欣對亭[A]萬象盡森著，所觀皆所欣。誰能忘愛惡，達觀足超羣。[END]
[Q]既醉亭和韻[A]泛觴有何心，罰爵不爲耻。流行固自佳，坎止何妨醉。[END]
[Q]題可止亭[A]澗疊裴公石，杯形鴟子船。乘流欣遇坎，結網勝臨淵。[END]
[Q]美可茹亭[A]盤洲比盤谷，釣水鮮可烹。采山獨爲樂，頗勝懲沸羹。[END]
[Q]瓊報亭[A]園丁採時果，足以供嗜好。眷言無盡藏，孰盡瓊玖報。[END]
[Q]題睡足亭[A]唐皇溺太真，愛心苦未足。因人憶海棠，何如悟秉燭。[END]
[Q]題詠亭[A]無塵元不禊，有酒即爲春。一詠得真趣，四時俱可人。[END]
[Q]棕亭[A]剝棕堪覆宇，代瓦勝誅茅。有酒論奇字，無心賦解嘲。[END]
[Q]西戶[A]勳業鏡成斑，光陰箭能疾。明時貰此翁，不須繩繫日。[END]
[Q]月娥留照[A]長圓宜有缺，久暈訝無風。留此一輪滿，須知萬古同。[END]
[Q]松陰濺瀑[A]松風翳漫漫，澗水聲潺潺。中有無塵公，飛鳴相往還。[END]
[Q]池塘小景[A]昨夜春水生，垂楊蘸波碧。湖中相忘友，兩兩有鸂鶒。[END]
[Q]綠沉谷[A]黄塵滿金谷，山陰尚脩竹。所以盤洲景，未足趣已足。[END]
[Q]嘯風巖[A]人言風從虎，風豈虎所出。吹萬生一虛，石兄故無物。[END]
[Q]泛盃巖[A]境佳因得水，洲窈故名盤。引作流觴飲，巖邊聽激湍。[END]
[Q]題豹巖[A]奇峰疑地勝，勒駕恐山靈。何止管中見，全闚文豹形。[END]
[Q]柞林[A]蓬蓬新葉盛，柞拔儼分行。寧作非材櫟，羞爲傍路楊。[END]
[Q]芝徑[A]辟穀幾經塵，如芝今有神。更開三益徑，似恐太無鄰。[END]
[Q]棠杕徑[A]弟兄爲師友，晚歲共三徑。室邇佇遠思，東風吹鬢影。[END]
[Q]沃桑陌[A]種桑思采桑，蠶饑那可忍。日暮寒女心，無衣猶反本。[END]
[Q]碧蘆步[A]霜葉彫殘芰，寒花發舊蘆。一秋明眼處，落鴈惠崇圖。[END]
[Q]蓼岸[A]落水浮寒石，看痕記舊汀。更尋紅蓼岸，都有幾鵁鶄。[END]
[Q]土湖[A]湖山遠鐘鼎，往往屬田舍。公自得盤洲，湖山買無價。[END]
[Q]九曲[A]九轉多洄洑，觴行得演迤。休將比金谷，除此只東籬。[END]
[Q]芝泉[A]人但千筒汲，誰知一線通。泉今人惜重，走卒與兒童。[END]
[Q]瀑布[A]循崖瀑布懸，遇坎茶鐺沸。水哉斯何取，本者固如是。[END]
[Q]薝蔔澗[A]結實黄金包，開花寒水玉。香色俱可憐，采澗勿盈掬。[END]
[Q]濠上[A]觀魚要水清，愛魚嫌芰剌。能了濠上樂，處世何必避。[END]
[Q]魚臺[A]忍口嫌去乙，蓄池憐所丁。故應濠上樂，不羨此湖醒。[END]
[Q]盤磯[A]新月當沈鉤，香芹抵垂餌。磯上坐移時，水清魚自戲。[END]
[Q]鸂鶒瀨[A]打鴨驚鴛起，忘鷗得鶒馴。世間能去我，物外總輸人。[END]
[Q]芡曲[A]湖邊誰摘芡，輕度藕花風。貪得鴻頭去，驚他鴈序空。[END]
[Q]菱灣[A]根隨波共蔓，花更水相親。魚躍翻成出，微光解照人。[END]
[Q]柳橋[A]眉展愁難畫，腰纖怯繫書。過時低拂袖，誰遣颯輕裾。[END]
[Q]兌橋步洪韻[A]橋上所經過，秋成正樂郊。兒童驚衮繡，丞相只衡茅。[END]
[Q]墨沼[A]積功墨成池，增價蒲爲扇。不作新樣脚，一洗憔悴面。[END]
[Q]龜巢[A]藏六自爲巢，巢蓮歲久交。支牀猶耐辱，曳尾敢辭嘲。[END]
[Q]夢窟[A]枕上蘧蘧夢，胸中拍拍春。從它身化蝶，誰復蝶爲身。[END]
[Q]題柴桑園孤松[A]耻封秦爵五，逃辱若逃暑。孤立柴桑園，出羣誰敢伍。[END]
[Q]詠槐[A]槐綠復槐綠，時來人自忙。處陰聊避影，歲月去堂堂。[END]
[Q]竹屋[A]愛苔無愛竹，戒勿長兒孫。竹屋偏宜雪，何妨種滿園。[END]
[Q]人面竹[A]共識此君面，誰知面目真。清風猶立懦，奇節仰先民。[END]
[Q]貓頭竹[A]迸穴穿籬出，貍奴知幾頭。真能參玉版，足可當珍羞。[END]
[Q]慈竹[A]母子惟慈孝，心胸無棘荆。斑衣供穉子，深覺負平生。[END]
[Q]木竹[A]品殊名亦殊，此君隨藻鑑。盤洲有木竹，收拾無一欠。[END]
[Q]斑竹[A]自得湘江種，禽棲不敢彈。怕摇枝上露，猶是淚琅玕。[END]
[Q]方竹[A]峭節虛容物，清標直中繩。杖有削圓厄，提携先模棱。[END]
[Q]石竹[A]幹無筇九節，葉類柳三眠。介若此君操，不因霜雪蔫。[END]
[Q]題笋[A]阿戎勝此君，解頤須折角。玉版得細參，渭川成浪謔。[END]
[Q]割棕[A]赤身猶幹固，禿節尚毛垂。木也乃如此，人焉胡可窺。[END]
[Q]綠苔[A]土衣圓綠孕，屐齒孔方留。莫掃錢留地，應嫌薏苡秋。[END]
[Q]蘆花[A]見鷁恬徐退，看鳶喜詎飛。飛蘆欲何適，繞綠打紅圍。[END]
[Q]食蕨[A]掇芽無掘根，掘根芽必空。烏糯亦彊名，安得隳農功。[END]
[Q]仙茅[A]旌陽仙去後，服餌有仙茅。絕笑拖腸鼠，餐餘不繫庖。[END]
[Q]黄精[A]白髮終煩掃，黄精莫認花。葉疑新竹箭，根類老薑芽。[END]
[Q]芷[A]銀箸有生香，葉排元紫房。更名歌九畹，課效萬金方。[END]
[Q]藥畹[A]種藥憐苗潤，分畦戒蔓滋。休藏肘後法，醫國是良圖。[END]
[Q]對花果子[A]野華復結實，同在一枝上。了知色即空，聊作因果相。[END]
[Q]朝天李[A]耻爲鑽核種，肯向道旁生。中立不阿倚，惟存戀闕名。[END]
[Q]破核李[A]採實傍春山，成蹊鄰露井。和嶠難責錢，計核破莫整。[END]
[Q]嘉慶子[A]名好實亦好，氈車自北來。流傳今轉盛，見者莫驚猜。[END]
[Q]櫻桃[A]苦筍恰相逢，勻圓得許紅。薦新存古意，驅鳥念園公。[END]
[Q]葡萄[A]架竹引龍鬚，時攀頷下珠。欲求西域種，北使昔同符。[END]
[Q]繡橘[A]頌橘固多品，其賢知若干。后皇偏著意，爾許繡團團。[END]
[Q]金橘[A]金橘大爲貴，舂陵價倍增。盤洲移得種，風味聖全能。[END]
[Q]羅柑[A]織文充革見，霧靄入懷香。亦喚羅敷種，曾聞湘水鄉。[END]
[Q]雪梨[A]似雪味能珍，肌膚雪後身。花香還勝雪，未信雪如人。[END]
[Q]鵝梨[A]大谷固絕品，鵝梨亦遺味。名園見似人，神皋花濺淚。[END]
[Q]綠萼梅[A]魂清萼綠華，望絕江南使。天寒倚竹時，風標略相似。[END]
[Q]紅梅[A]梅格依然在，詩家莫認桃。縱煩金井水，終近楚人騷。[END]
[Q]黄香梅[A]多葉似太繁，淺裝還越樣。格韻細題評，遠出紅梅上。[END]
[Q]長春花[A]平分爲四序，長得作春看。三友誠高品，茲花一歲寒。[END]
[Q]百結[A]丁香從百結，恨只滿東風。未必愁能解，虛傳酒有功。[END]
[Q]荳蔻花[A]二月拆芳苞，凡心比並交。丁香多意緒，和月墮林梢。[END]
[Q]崑崙桃[A]蟠桃微具體，一歲一番開。喚作崑崙種，疑從金母來。[END]
[Q]矮桃[A]花葉自低昂，攀折人不捨。偷實定短人，朔辯愧黄馬。[END]
[Q]垂絲海棠[A]遊絲颺晴空，垂楊曳平地。中有海洲僊，學舞金鈿墜。[END]
[Q]繡带[A]天巧寧容覷，春工豈待描。繡將花作带，舞襯柳垂腰。[END]
[Q]剪春羅[A]天亦費機巧，紅葩剪似勻。丁寧弄刀女，故故莫爭新。[END]
[Q]黄薔薇[A]佳色光浮額，微香露著衣。枝條還更好，花品世間稀。[END]
[Q]杜鵑花[A]鳥啼從濺血，花發亦同心。三月春光老，映山花照林。[END]
[Q]水梔[A]占香名梵苑，住託凈心根。家住魚千里，斷橋流水村。[END]
[Q]牡丹[A]衆卉從爭媚，花開始是春。一年春富貴，造物太於人。[END]
[Q]芍藥[A]春與花垂盡，惟餘九一分。留春有紅藥，只此自超羣。[END]
[Q]玉蝴蝶花[A]玉蝶正開時，綠稠紅漸稀。移將永嘉種，夢逐漆園飛。[END]
[Q]玉繡毬花[A]平泉珍簇蝶，道是永嘉花。玉繡名吾里，瑶琨不浪誇。[END]
[Q]含笑花[A]微拆香噴鼻，低垂羞傍人。花中如此粲，未笑已生春。[END]
[Q]白石榴[A]花開水晶缾，葉排青瑣窗。枝紅立白幟，蝶陣垂翅降。[END]
[Q]凌霄[A]羊角連蜷上，青霄便許凌。絕憐香草色，莫遣逐浮萍。[END]
[Q]聚八仙[A]高可儕瓊樹，低聊擬聚仙。親看臨汝種，見此不生年。[END]
[Q]虞美人草[A]劉項英雄志，爭如溺愛何。寧無戚姬草，頼有大風歌。[END]
[Q]罌粟[A]采苗能勝芹，摘實可當粟。缾罄罍未羞，難貯杯中醁。[END]
[Q]米囊花[A]御米具體微，有罌無儲粟。妖艷耿春光，名佳不翅足。[END]
[Q]瑞香[A]紫裳蒼玉佩，乞與碧紗籠。怕作行雲去，人間瑞靄空。[END]
[Q]麝香萱[A]香客忽破鼻，從事宜到臍。憂端集無所，醉倒休扶携。[END]
[Q]紫薇花[A]手植盤洲圃，心懷西掖垣。至今花萼上，雨露有深恩。[END]
[Q]素馨[A]輕素梅留魄，重開六月天。南人雖慣見，北客但垂涎。[END]
[Q]玉簪[A]昔見茅連茹，今看花盍簪。若爲驚作客，故有蝶相尋。[END]
[Q]紅蓮[A]葉側臨粧鏡，波摇濯髮盤。慇懃數多葉，落日更憑欄。[END]
[Q]諸葛忠叟初逢家塾池中産雙蓮求予扁榜併作五言勉諸甥[A]淤泥生凈質，妙觀起凡心。少見人間瑞，誰栽滿澗潯。[END]
[Q]木芙蓉[A]津陸元殊種，名稱偶爾同。秋光波底見，堤上憶蘇公。[END]
[Q]真珠花[A]花發鮫人泣，春歸赤子還。三珠原有樹，疑是海中山。[END]
[Q]佛桑花[A]乍作槿花看，榮枯漫自繁。謂桑來佛土，何補一絲寒。[END]
[Q]茉莉菊[A]皎皎凌三夏，闍城第二花。秋魂憑楚些，黄額訪仙家。[END]
[Q]鬬日紅[A]暮色曉還開，殘紅委地堆。道如西蜀錦，何似北山萊。[END]
[Q]金鳳花[A]葉不類堯莢，花疑來舜楹。風枝吹彩羽，如雜九韶鳴。[END]
[Q]文冠花[A]厭綠不厭紅，奪朱非惡紫。了知色即空，色空奚慕蟻。[END]
[Q]鷄冠[A]晦雨難渝操，朝陽易染殷。來從紀渻宅，不鬭但峩冠。[END]
[Q]山茶[A]老枝藂梗葉，殷色吐肥花。却見凌寒意，無人爲賞嗟。[END]
[Q]水仙[A]璧琮行洛佩，雨約過陽臺。正使枝難好，風標故似梅。[END]
[Q]蠟梅[A]司花工剪蠟，墨客巧抽脾。醖藉無梅操，生香認得知。[END]
[Q]顯庵許轉覓紅蕉未至絕句奉簡[A]境中曾見畫，雪裏故依然。展盡衷惟赤，須輸九萬牋。[END]
[Q]後庭花[A]葉如花傍砌，往事逐浮華。舊曲惟傳恨，人間復見花。[END]
[Q]逸驥[A]一秣志千里，我欲乘騰驤。圉人不在側，勇氣聊頡頏。[END]
[Q]驊騮[A]驊騮絕代無，晚去猶見畫。蕭然千里姿，聳立亦閒暇。[END]
[Q]馴鹿[A]長見幽苹食，誰分野草眠。隨行能緩步，相對可忘年。[END]
[Q]錦雞[A]豈以多文累，輕身蹈巧機。樊籠莫惆悵，爲汝護毛衣。[END]
[Q]黄鶑兒[A]鶑雛初出谷，遷木寄晴花。不解如簧語，猶疑度柳斜。[END]
[Q]白龜[A]物有爲身累，龜靈却受鑽。毛公今放汝，珍重保身安。[END]
[Q]綠毛龜[A]五色曾呈瑞，綠毛從古稀。碧潭凝染色，逐藻長毛衣。[END]
[Q]聚螢齋[A]書蠹猶堪讀，囊螢亦强觀。競辰規後學，繼晷匪油乾。[END]
[Q]竹村[A]種竹亦云好，結交當有道。能邀歲寒伴，同呼酒家保。[END]
[Q]玉虹洞[A]九醖耐留春，檀心嬌未吐。須結舞霓技，怕作行雲去。[END]
[Q]別持上人[A]茂竹永和字，浣花天寶詩。清江入舟楫，忍淚別僧持。[END]
[Q]題曾景山通判壽衍堂[A]風月暫平分，爲霖喜有人。斯堂非浪扁，佐主壽躋民。[END]
[Q]贈旴江謝正之[A]策馬訪柴扉，庭前草亦□。談今復談古，如子□□□。[END]
[Q]九日哭子柔弟[A]自酹黄花酒，心酸苦淚零。常時愛鳴鴈，從此不堪聽。[END]
[Q]龍須道中[A]客勞田頭餉，渠憐馬上郎。作勞并罄控，未用別閒忙。[END]
[Q]胡邦衡送酒有酒婢之語次韻[A]侍郎情所寄，九醖屈楊枝。釀熟仍親酌，方成一段奇。[END]
[Q]游雲光寺李提舉領客將至留二小詩  其一[A]來如負弩先，去爲乘驄避。江左一片石，留伴幽人醉。[END]
[Q]游雲光寺李提舉領客將至留二小詩  其二[A]作者正七人，飲中空八仙。長齋詎容醉，晉也合逃禪。[END]
[Q]王才臣求園中六詩楊秘監謝尚書皆賦 莊敬日强齋[A]曲禮毋不敬，聖門恭而安。少成復習慣，心廣仍體胖。[END]
[Q]王才臣求園中六詩楊秘監謝尚書皆賦 格齋[A]世事環無端，聖功井有汔。欲知至不至，密驗物交物。[END]
[Q]王才臣求園中六詩楊秘監謝尚書皆賦 南谷[A]志士非匏瓜，焉能繫不食。毋安白駒空，請放鳴騶入。[END]
[Q]王才臣求園中六詩楊秘監謝尚書皆賦 竹亭[A]良夜月篩影，清晨風掃壇。自合侯千戶，何須斬萬竿。[END]
[Q]王才臣求園中六詩楊秘監謝尚書皆賦 松菴[A]冬與滕六宜，夏與趙盾敵。更有茯苓功，保君千歲質。[END]
[Q]王才臣求園中六詩楊秘監謝尚書皆賦 腴亭[A]雨浥燕脂落，肌豐骨肉勻。方知杜陵老，曾寫此花真。[END]
[Q]十月九日陳誠之送菊花小詩奉答[A]十月風霜動，籬邊菊始黄。從來司曆過，失不閏重陽。[END]
[Q]題安成劉江報德堂白爵圖[A]孝行通穹壤，珍祥應鼓枹。是家飛白爵，誰子泥青烏。[END]
[Q]江西美錄示新舊詩一篇戲贈二十字于後[A]夢筆異文通，詩篇總自工。長哦三伏裏，句句是清風。[END]
[Q]時久闕雨回西美柬就附小詩[A]君能多益辦，我鼓再而衰。安得催詩雨，心摇畢月離。[END]
[Q]梁光遠以予真置邱壑中[A]野巖非汝肖，山澤稱吾臞。珍重梁高士，深知謝幼輿。[END]
[Q]法華院僧祖月寫余真戲贊[A]老子七十七，到處遮人壁。住世更十年，化身千百億。[END]
[Q]立春帖子 太上皇帝閣 其一[A]瑞雪收殘臘，和風報早春。祝堯千萬壽，常與歲俱新。[END]
[Q]立春帖子 太上皇帝閣 其二[A]溥博參洪造，希夷法自然。鴻名稱盛禮，玉冊趁新年。[END]
[Q]立春帖子 太上皇帝閣 其三[A]俗阜登臺樂，農祥擊壤謠。何人知帝力，爾極聽垂髫。[END]
[Q]立春帖子 太上皇后閣 其一[A]化國春偏好，慈闈日自長。仙韶喧法曲，齊勸萬年觴。[END]
[Q]立春帖子 太上皇后閣 其二[A]白玉重鎸冊，黄金再鑄章。宮中饒樂事，大典對春陽。[END]
[Q]立春帖子 太上皇后閣 其三[A]冰泮西湖裏，人遊玉燭中。非關風習習，端爲樂融融。[END]
[Q]立春帖子 皇帝閣 其一[A]日向皇都永，冰從泰液融。八荒開壽域，萬國轉春風。[END]
[Q]立春帖子 皇帝閣 其二[A]綵勝年年巧，椒盤歲歲新。君王千萬壽，長與物華春。[END]
[Q]立春帖子 皇帝閣 其三[A]暖律催花蘤，晴暉活柳枝。發生雖有信，造化本無私。[END]
[Q]立春帖子 太上皇帝閣 其一[A]溥博仁由性，誠明德乃真。豈能名蕩蕩，聊與萬方春。[END]
[Q]立春帖子 太上皇帝閣 其二[A]莫訝東風早，元從太極來。臘寒猶半月，花已滿頭開。[END]
[Q]立春帖子 太上皇帝閣 其三[A]字縷黄金勝，酥□白玉盤。不須誇百巧，百□□□□。[END]
[Q]立春帖子 太上皇帝閣 其一[A]去年春日盛，七十慶儀新。今歲從頭數，重過一萬春。[END]
[Q]立春帖子 太上皇帝閣 其二[A]欲識通明殿，須看德壽宮。聖君朝聖父，雲捧兩袍紅。[END]
[Q]立春帖子 太上皇帝閣 其三[A]有道春偏好，無爲日更舒。齊心大庭館，何處覓華胥。[END]
[Q]立春帖子 太上皇后閣 其一[A]銅史供新曆，壺天報早春。桃花開閬苑，柳色動瑶津。[END]
[Q]立春帖子 太上皇后閣 其二[A]興慶唐儀重，東朝漢會尊。帝家春更好，日月照乾坤。[END]
[Q]立春帖子 太上皇后閣 其三[A]彤管播徽音，年年姒佐文。向來長樂注，溢美謾紛紜。[END]
[Q]立春帖子 太上皇帝閣 其一[A]玉燭重開歲，璿杓復建寅。誰知康壽殿，四序只長春。[END]
[Q]立春帖子 太上皇帝閣 其二[A]殿閣無爲日，朝廷有道時。椒浮重醖酒，花發萬年枝。[END]
[Q]立春帖子 太上皇帝閣 其三[A]手把蟠桃植，何勞羯鼓催。從今三萬歲，十度看花開。[END]
[Q]立春帖子 太上皇后閣 其一[A]綵勝宜春字，流霞曼壽觴。塗歌并里詠，地久對天長。[END]
[Q]立春帖子 太上皇后閣 其二[A]閬苑紅初露，瑶池碧半涵。春生從太極，化洽本周南。[END]
[Q]立春帖子 太上皇后閣 其三[A]聚景貯壺春，仙關晝不扃。小桃無數發，好幸綵霞亭。[END]
[Q]立春帖子 皇帝閣 其一[A]新曆清臺正，寬書薄海同。斯民如草木，一一被和風。[END]
[Q]立春帖子 皇帝閣 其二[A]紫禁風光早，深仁奪化工。試看澄碧殿，池凍已全融。[END]
[Q]立春帖子 皇帝閣 其三[A]選德庭前柳，朝來漏泄春。等閑施御箭，穿葉捷於神。[END]
[Q]立春帖子 皇后閣 其一[A]儉德聞中外，徽音繼葛覃。化行人自勸，何待講親蠶。[END]
[Q]立春帖子 皇后閣 其二[A]春入坤寧殿，夭桃暖更饒。直緣心不妬，豈有壁塗椒。[END]
[Q]端午帖子 太上皇帝閣 其一[A]此日天中節，它年赤伏符。只因昭火德，不爲記荆吳。[END]
[Q]端午帖子 太上皇帝閣 其二[A]浩蕩天同泰，清虛日自長。誕辰纔半月，因以頌無疆。[END]
[Q]端午帖子 太上皇帝閣 其三[A]衣進含風葛，觴稱垂露漿。更纏長命縷，仍泛引年菖。[END]
[Q]端午帖子 太上皇后閣 其一[A]艾葉雙人巧，菖花九節榮。玉皇膺曼壽，金母共長生。[END]
[Q]端午帖子 太上皇后閣 其二[A]池藥風烟凈，壺天日月長。寶書繙蕊笈，碧穗裊爐香。[END]
[Q]端午帖子 太上皇后閣 其三[A]得道本無爲，加餐亦應時。琱盤初薦冰，玉食更葅龜。[END]
[Q]端午帖子 皇帝閣 其一[A]令月初登黍，嘉辰舊沐蘭。宸心思解慍，時取舜琴彈。[END]
[Q]端午帖子 皇帝閣 其二[A]赫日中天正，清風養物深。葵傾多士志，草偃萬方心。[END]
[Q]端午帖子 皇帝閣 其三[A]殿閣南薰細，宮壺晝漏遲。皇恩隆宰輔，賜扇御書詩。[END]
[Q]端午帖子 皇帝閣 其一[A]扇暍仁風廣，蠲煩瑞露瀼。萬方沾潤澤，安用沐蘭湯。[END]
[Q]端午帖子 皇帝閣 其二[A]唐代重茲辰，王公各貢珍。忠誠惟李泌，只欲獻其身。[END]
[Q]端午帖子 皇帝閣 其三[A]講勸停西學，番休寓北門。隆儒心不倦，夜夜賜冰盆。[END]
[Q]端午帖子 太上皇帝閣 其一[A]剪舌雙鴝鵒，朝來學語新。祝堯千萬壽，歲歲樂端辰。[END]
[Q]端午帖子 太上皇帝閣 其二[A]桃結千年實，蓮開十丈花。蘆香并槿茂，應笑阿瞞家。[END]
[Q]端午帖子 太上皇帝閣 其三[A]寶箑裁新樣，團團玉柄寒。御書真翥鳳，仙女莫乘鸞。[END]
[Q]端午帖子 太上皇后閣 其一[A]霧縠含風細，雲綃疊雪香。雖膺天下養，猶服澣衣裳。[END]
[Q]端午帖子 太上皇后閣 其二[A]椒殿南薰遠，蓬壺清晝長。黄庭書繭紙，筆法似慈皇。[END]
[Q]端午帖子 太上皇后閣 其三[A]瑞雀巢珍木，雙雙枕石圓。翠娥誰採得，傳旨賜金錢。[END]
[Q]端午帖子 太上皇帝閣 其一[A]今月三長正，昌辰五日端。艾髯張綉戶，菰黍簇金盤。[END]
[Q]端午帖子 太上皇帝閣 其二[A]午位符炎德，真人感赤精。誕彌佳節近，四海祝長生。[END]
[Q]端午帖子 太上皇帝閣 其三[A]嘒嘒蜩鳴柳，飛飛燕拂簾。堯階無一事，象戲戰斜尖。[END]
[Q]端午帖子 太上皇后閣 其一[A]命縷五絲長，菖醪九節香。堯年方有永，文母共無疆。[END]
[Q]端午帖子 太上皇后閣 其二[A]赫奕蕤賓月，宮庭樂事頻。便從端午節，排當過天申。[END]
[Q]端午帖子 太上皇后閣 其三[A]對席瑶池宴，憑欄競渡船。薰風清漏坐，鈎月夕侵筵。[END]
[Q]端午帖子 皇帝閣 其一[A]令節傳千古，休祥屬聖時。炎圖如日永，赫赫照華夷。[END]
[Q]端午帖子 皇帝閣 其二[A]民壽休頒朮，人淳罷賜梟。堯賢不遺野，楚些豈勞招。[END]
[Q]端午帖子 皇帝閣 其三[A]薰殿午風清，金盤滿貯冰。願言均此施，四海滌煩蒸。[END]
[Q]端午帖子 皇后閣 其一[A]寶典推重五，歡聲沸六宮。等閒調玉瑟，聊助舜琴風。[END]
[Q]端午帖子 皇后閣 其二[A]何處宜佳節，風光大內家。爭新九子糭，競巧五時花。[END]
[Q]端午帖子 太上皇帝閣 其一[A]午節由來重，今符火德昌。炎圖常有赫，聖壽共無疆。[END]
[Q]端午帖子 太上皇帝閣 其二[A]甲庫供團扇，宸毫御古詩。龍蟠仍鳳翥，誰數晉羲之。[END]
[Q]端午帖子 太上皇帝閣 其三[A]境勝日偏長，心清夏更凉。超然遠覽處，何止傲羲皇。[END]
[Q]端午帖子 太上皇后閣 其一[A]令節仍豐歲，宮闈樂事全。千祥并萬壽，善頌入薰絃。[END]
[Q]端午帖子 太上皇后閣 其二[A]積雨收梅夏，清風度麥秋。六宮爭獻壽，不覺月沉鈎。[END]
[Q]端午帖子 太上皇后閣 其三[A]丹篆釵符小，朱絲臂縷鮮。都無邪可辟，祇有壽方延。[END]
[Q]與崔序老步月青玉峽漱玉泉坐瀑布之石橋天氣凉冷移坐法堂下對雙劍峰甚正序老求偈[A]劍峰有時折，瀑水有時竭。我性等虛空，今古無生滅。[END]
[Q]句  其一五[A]愛山如愛酒，畏暑如畏虎。出門尋舊遊，缺月四更吐。[END]
[Q]濯足[A]小橋坐濯足，澗狹水流急。源頭夜雨多，落花漾露濕。[END]
[Q]偈頌一百零三首  其二一[A]若人生百歲，不善諸佛機。未若生一日，而得决了知。[END]
[Q]偈頌一百零三首  其五六[A]臘月火燒山，將軍度鐵關。陣雲千里遠，獨奏凱歌還。[END]
[Q]偈頌一百零三首  其六二[A]天台山萬疊，信手輕撥轉。六種皆震動，玲瓏人人面。[END]
[Q]偈頌一百零三首  其八八[A]東湖東湖見，西湖西湖見。八月十五夜，皎皎如鏡面。[END]
[Q]朝陽贊[A]渾無針劄處，爲君道線路。夜半三足烏，飛上珊瑚樹。[END]
[Q]對月贊[A]白白是脫空，剛言標月指。便恁麽回向，墮佗光影裏。[END]
[Q]金陵僦舟渡江至儀真登陸  其一[A]風冷知日落，水寬得天多。金陵懷古句，絕唱是西河。[END]
[Q]金陵僦舟渡江至儀真登陸  其二[A]寒波白似面，遠岫劣於眉。江上無多作，淮南正要詩。[END]
[Q]金陵僦舟渡江至儀真登陸  其三[A]事以詩書立，國惟仁義昌。當年衣带水，元不管興亡。[END]
[Q]金陵僦舟渡江至儀真登陸  其四[A]舟人忽驚問，春事已平分。江水浸鈎月，晴空橫疋雲。[END]
[Q]金陵僦舟渡江至儀真登陸  其五[A]風順帆心飽，潮平棹尾收。擁書人自卧，一息到真州。[END]
[Q]金陵僦舟渡江至儀真登陸  其六[A]天圍春漲闊，水展夕陽紅。已是淮南客，常吟江左風。[END]
[Q]夜泊宿遷上流[A]舊國當年闊，暑風今日生。舟回溪幾曲，人卧月三更。[END]
[Q]景州道中[A]驛路車聲軟，斜暉雨脚收。柳陰家曉鵲，桑椹醉春鳩。[END]
[Q]宛平道中即事[A]驚心卵石礙，劈面老沙吹。越見天闊處，不見雲盡期。[END]
[Q]與危見心同和完顔御史沂聯步踏月韻[A]明月送人歸，明月照人宿。月落夢醒時，清霜壓寒屋。[END]
[Q]小絕[A]一夜睡不著，小窗天忽明。林塘寒鳥聚，聽得最初聲。[END]
[Q]夜坐[A]林風自瀟瀟，山雨時灑灑。丈夫七尺軀，地爐使吾矮。[END]
[Q]早睡[A]病來貪睡早，推月出山前。月色不相捨，小窗還自妍。[END]
[Q]酒醒[A]酒醒桂花發，狂歌對花前。鄰家大駡我，夜半驚人眠。[END]
[Q]書生[A]踉蹡趣講席，讀誦鬭高聲。我亦曾如此，而今白髮生。[END]
[Q]暫憩[A]平生湖海遊，南北東西路。幾度夢殘時，雲深不知處。[END]
[Q]贈朱野拙[A]官樣何如野，謀生拙最宜。君門標野拙，篆刻大精奇。[END]
[Q]偈頌一百二十三首  其四[A]無解無結，猶是空中釘橛。有修有證，何異捕風捉月。[END]
[Q]偈頌一百二十三首  其六[A]栽田且博飯，隨分煮藜莧。一任少叢林，佛法不怕爛。[END]
[Q]偈頌一百二十三首  其二二[A]落花三月雨，殘夢五更鐘。聲色俱銷盡，玄關又一重。[END]
[Q]偈頌一百二十三首  其二九[A]夜月透靈犀，寒光吞老蚌。如是轉法輪，平沉乎萬象。[END]
[Q]偈頌一百二十三首  其五二[A]解語非干舌，能言不是聲。碧班班碧剝，當滴帝都丁。[END]
[Q]偈頌一百二十三首  其五六[A]秋風生夜凉，壞壁吟寒螿。的的祖師意，明明不覆藏。[END]
[Q]偈頌一百二十三首  其六二[A]火炙胸前暖，風吹背後寒。西來的的意，親切不相干。[END]
[Q]偈頌一百二十三首  其六六[A]非闕不知圓，非圓不知闕。圓闕本相因，本無圓與闕。[END]
[Q]偈頌一百二十三首  其七一[A]連朝淹黑豆，黑豆已萌芽。滿地天風起，吹開劫外花。[END]
[Q]偈頌一百二十三首  其九○[A]有物先天地，無形本寂寥。能爲萬象主，不逐四時凋。[END]
[Q]偈頌一百二十三首  其九七[A]薰風自南來，殿閣生微凉。諸佛出身處，切忌錯商量。[END]
[Q]偈頌一百二十三首  其一○○[A]去歲元宵節，無油不點燈。今歲元宵節，有月照危層。[END]
[Q]偈頌一百二十三首  其一○二[A]春風陌上郎，得錢隨手使。貨物忽相當，撞得恰好子。[END]
[Q]頌古四首  其二[A]九九八十一，窮漢受罪畢。纔擬展脚眠，蚊蟲獦蚤出。[END]
[Q]堯[A]道原自天出，堯以是相傳。曰孝悌而已，人人具此天。[END]
[Q]舜[A]孩提知所愛，妻子具而衰。大孝終身慕，予於舜見之。[END]
[Q]禹[A]傷心九載績，焦思八年中。啟亦呱呱泣，惟思度土功。[END]
[Q]湯[A]奉先思孝也，不祀豈其情。以至使亳衆，而甘爲葛耕。[END]
[Q]文王[A]問安寢門外，旦旦俟雞鳴。以至日中昃，居常盡此誠。[END]
[Q]武王[A]經言事父孝，所以事天明。疾間加再飯，夢中與九齡。[END]
[Q]周公[A]我避故云辟，東行是謂征。先王猶可告，豈爲伐而刑。[END]
[Q]孔子[A]事親良不易，戰戰復兢兢。學得如夫子，猶言丘未能。[END]
[Q]顔子[A]返必展墓入，去當哭墓行。誰知顔氏子，事死乃如生。[END]
[Q]孟子[A]如何年稍長，汲汲子思師。知是爲兒日，三遷感母慈。[END]
[Q]契[A]天性生雖具，人倫教可無。往哉親父子，汝契作司徒。[END]
[Q]元凱[A]當知元與凱，不出孝而忠。能舉十六相，斯爲舜大功。[END]
[Q]孝己[A]子則欲其孝，人皆有是心。如何武丁聖，却使子憂深。[END]
[Q]微子[A]豈計身封宋，祇愁祀絕殷。不惟稱克孝，亦自首三仁。[END]
[Q]泰伯[A]爲憐季有子，逆探父傳賢。斷髮文身事，誣哉司馬遷。[END]
[Q]康叔[A]勿云服父事，不敬亦無傷。元惡與大憝，邦刑自有常。[END]
[Q]君陳[A]爲爾有令德，存心孝且恭。推之施有政，往矣尹茲東。[END]
[Q]伯奇[A]無食又無衣，逐兒安所之。不辭履霜苦，猶謂罪當笞。[END]
[Q]晉文侯[A]嘉汝故錫汝，非將玉展親。克昭乃顯祖，追孝爾文人。[END]
[Q]衛武公[A]孝子身終者，非終父母身。武公年九十，戒我尚諄諄。[END]
[Q]齊孝公[A]豈其伐與國，獨不念先君。想得還師去，難堪此語聞。[END]
[Q]齊侯無野[A]我母亦君母，吾翁即若翁。分羹何太忍，請質可堪從。[END]
[Q]申生[A]姬泣賊由子，子辭必罪姬。爲憂君不樂，寧死莫君知。[END]
[Q]晉文公[A]伐蒲君父命，校者是吾讎。披直寺人耳，鉏麑信有謀。[END]
[Q]秦康公[A]懷哉送舅氏，曰至渭之陽。念母如存意，悠悠寄二章。[END]
[Q]既醉君子[A]若爲錫爾類，不獨善其身。既念化家室，還思遺子孫。[END]
[Q]四牡使臣[A]懷歸將父母，四牡苦愔愔。是我心中事，君從何處知。[END]
[Q]南陔孝子[A]爲養還相戒，南陔昔有詩。都盧這箇意，焉用補亡爲。[END]
[Q]白華孝子[A]廉恥有微缺，須知孝未純。白華何所似，所似皎然身。[END]
[Q]北山大夫[A]非止不得養，如憂父母何。忍能不我念，使我獨賢勞。[END]
[Q]蓼莪孝子[A]莫遂終養志，難酬罔極恩。哀哀父母句，腸斷不堪聞。[END]
[Q]妹土小子[A]勤耕藝黍稷，遠賈服車牛。奔走何爲者，心乎孝養憂。[END]
[Q]老萊子[A]七十已中壽，人生似此希。絕憐老萊子，猶自作兒嬉。[END]
[Q]柳下惠[A]忍於父母國，去此欲何之。所以柳下季，三爲魯士師。[END]
[Q]子思[A]如何方喟歎，乃爾復忻然。念汝祖無忝，知予道可傳。[END]
[Q]閔子[A]參寧殺人者，三至尚踰垣。歎息子閔子，孝哉無閒言。[END]
[Q]有子[A]其爲人也孝，好亂未之聞。曾以是取怨，無人語蓋勳。[END]
[Q]曾子[A]全歸有明訓，珍重恐傷膚。小子啟手足，吾今知免夫。[END]
[Q]子路[A]食藜殊列鼎，負米異重茵。不待今朝養，傷哉昔日貧。[END]
[Q]子游[A]犬馬何以別，斯言似太深。深言爲養者，可不敬於心。[END]
[Q]子夏[A]爲有心中事，琴音自不和。禮雖弗敢過，哀若未忘何。[END]
[Q]子貢[A]未須論大塊，以死息乎人。所願學賜也，姑惟息事親。[END]
[Q]林放[A]故寧戚以儉，罔或易而奢。致得千載下，人稱問禮家。[END]
[Q]樊遲[A]當知一朝忿，必不忍于人。豈止身忘却，還應及乃親。[END]
[Q]闕黨子弟[A]既漸夫子教，罔有不分均。何復間多取，齊言彼有親。[END]
[Q]樂正子春[A]向非親在念，念念每精專。未必飯加損，能令疾脫然。[END]
[Q]公明宣[A]子於親在日，叱咤不聞聲。既曰見而說，應無學未能。[END]
[Q]孔子黨人[A]忍以證羊故，而云我直躬。那知爲父隠，直故在其中。[END]
[Q]孟莊子[A]無改父之道，真堪以孝稱。若論莊子孝，此直是難能。[END]
[Q]孟懿子[A]不復問無違，祗應懿子知。尚愁人不省，以禮告樊遲。[END]
[Q]孟武伯[A]父母之愛子，心乎惟疾憂。可能不自愛，而忍使親愁。[END]
[Q]管仲[A]戰敗不羞走，誰爲知我深。叔知我有母，亮我走時心。[END]
[Q]晏子[A]母家令足食，父族使安生。睦黨可謂孝，能之惟晏嬰。[END]
[Q]晉君子[A]何怙復何嘗，銜悲問彼蒼。蒼蒼不可問，重使我心傷。[END]
[Q]潁考叔[A]茅焦甘伏質，考叔請留羹。大隧如初樂，咸陽虛左迎。[END]
[Q]魏孝子[A]念母嗟陟屺，思親徒望雲。可憐魏孝子，不比狄參軍。[END]
[Q]衛七子[A]幾諫勞不怨，明明載魯論。未應小弁作，得竝凱風言。[END]
[Q]石祁子[A]執親之喪者，可沐浴其身。不待石祁兆，知非佩玉人。[END]
[Q]文氏子[A]服除有弔者，待廟至垂洟。亡於禮之禮，斯人其庶幾。[END]
[Q]公叔戍[A]若把夫子論，無慙貞惠文。不應其子戍，至自請於君。[END]
[Q]靈輒[A]翳桑一餓者，念念母之存。頼有趙宣子，能爲別具飧。[END]
[Q]葉公諸梁[A]隨母適異國，先歸汝忍能。致人不正視，應是得人憎。[END]
[Q]伍尚[A]此以父免召，彼如仁必來。員乎竟何益，尚也最堪哀。[END]
[Q]賈獲[A]扶母猶可免，棄君安所之。可能共母載，忍不授君綏。[END]
[Q]周紹[A]欲得忠臣者，求之孝子門。如何傅王子，尚復待人言。[END]
[Q]王孫賈[A]爲齊臣子者，此日若無聞。獨有王孫賈，能知慰倚門。[END]
[Q]扶蘇[A]父賜子以死，君侯安所疑。忍哉指鹿相，無復祖龍知。[END]
[Q]丁蘭[A]一靈長皎皎，如月不離天。要以純誠感，非因刻像然。[END]
[Q]韓伯瑜[A]母力今衰矣，悲啼得杖輕。流風存繪畫，猶足感焦生。[END]
[Q]酈寄[A]直以劫父故，蒙他賣友名。閑將誅呂論，非勃亦非平。[END]
[Q]賈誼[A]誶言取箕箒，德色借耰鋤。不是賈年少，還能痛哭無。[END]
[Q]馮唐[A]知以孝行著，還應不問唐。可憐止輦問，何自得爲郎。[END]
[Q]韋孟[A]去王猶諷諫，懷祖重傷情。誰識有韋孟，人惟說穆生。[END]
[Q]田叔[A]勿以梁事問，將遺太后憂。若非叔長者，誰爲帝忠謀。[END]
[Q]石建[A]服勞曾是孝，那更委諸人。建已老白首，中裙滌必親。[END]
[Q]董仲舒[A]漢有孝廉舉，誰知發自舒。可憐三策罷，却去相江都。[END]
[Q]司馬遷[A]悲哉執手泣，論著謹毋忘。豈識遷它日，能紬石室藏。[END]
[Q]嚴君平[A]賣卜有深意，何心避市喧。若逢人子問，依孝與之言。[END]
[Q]霍去病[A]不早知此體，元來託大人。低頭拜縣吏，誰擬霍將軍。[END]
[Q]雋不疑[A]不疑固嚴吏，如不順親何。圖得母喜笑，平反敢不多。[END]
[Q]杜延年[A]怪來御史府，坐榻不如初。曾是父坐處，而爲子敢居。[END]
[Q]疏受[A]豈如吾父子，歸老故鄉身。一聽知足誨，欣然從大人。[END]
[Q]王陽[A]禮經稱孝子，不服闇登危。所以九折阪，囘車不敢馳。[END]
[Q]貢禹[A]安用孝與弟，今人誖得官。一聞陽在位，自是合彈冠。[END]
[Q]王式[A]三百五篇內，凡言忠孝人。未嘗不流涕，反復爲王陳。[END]
[Q]韋元成[A]淮陽誰可傅，無以易元成。即汝陽狂意，爲王言事兄。[END]
[Q]楚孝王[A]一自王之國，于今二十年。了無纖芥過，都是孝慈然。[END]
[Q]原涉[A]所當約於己，豈忍儉其先。道立南陽表，人呼原氏阡。[END]
[Q]薛脩[A]邑令直微爾，爭如相國榮。可憐留母養，不忍聽兄迎。[END]
[Q]陰子方[A]祀竈令人富，相傳陰子方。安知由至孝，非在薦黄羊。[END]
[Q]楊子[A]不可得而久，其惟父母乎。諄諄愛日語，楊氏豈欺予。[END]
[Q]東海王疆[A]史以太伯比，斯評恐未真。我知東海意，不忍母他人。[END]
[Q]鄧禹[A]功臣三十二，劍佩藹雲臺。第一人知否，曾聞孝母來。[END]
[Q]竇融[A]璽書來萬里，鼎足許三分。解道爲忠易，誰知以孝聞。[END]
[Q]馬援[A]惡言出於口，必至反其聲。小子聞人過，當如聞父名。[END]
[Q]樊宏[A]能損數百萬，不聽債家償。要自父一語，銘心不敢忘。[END]
[Q]耿國[A]封侯誰不願，顧我獨何心。爲憶父所愛，偏於少子深。[END]
[Q]張湛[A]下車父母國，自重豈其輕。謂我詐爲善，何憂被此名。[END]
[Q]馮豹[A]中人持被覆，尚得帝恩深。子職竟何是，終求慰母心。[END]
[Q]孔奮[A]甘同妻菜茹，極奉母珍羞。一任時人笑，脂膏不自謀。[END]
[Q]伏湛[A]向來父學顯，別自以家名。不是能傳業，如何著孝聲。[END]
[Q]鄭敬[A]幾曾慕巢許，非是薄伊周。何忍的的去，先人有墓丘。[END]
[Q]古初[A]長沙有孝子，姓字死猶香。料得郡舉首，他無人敢當。[END]
[Q]江革[A]挽車極勞苦，逃賊最間關。太息江巨孝，能爲人所難。[END]
[Q]蔡順[A]賊疑拾葚異，母怪棄薪還。雷震輒圜冢，火飛因伏棺。[END]
[Q]姜詩[A]日常供鯉鱠，旦輒汲江流。兒溺言游學，妻還感遺羞。[END]
[Q]郭巨[A]爲養寧埋子，那知地有金。如何有天賜，且復怕官侵。[END]
[Q]班固[A]前烈知純淑，孤蹤愧眇矇。果能筆敘傳，不枉賦幽通。[END]
[Q]劉平[A]弟類那容絕，吾雛聽自生。劉平端爲母，伯道特沽名。[END]
[Q]郭基[A]豈伊東閤裏，無似督郵賢。直把孝行薦，今人少孟堅。[END]
[Q]廉范[A]親喪徒步負，萬里歷岷峨。何事今人說，惟知襦袴歌。[END]
[Q]鄧彪[A]讓國異母弟，如彪正自奇。今人有同産，煮豆且燃萁。[END]
[Q]張歆[A]去官因脫囚，爲感戴天讎。史氏乃失實，却云逃報仇。[END]
[Q]清河王慶[A]乞以臣骸骨，下從樊濯原。生雖闕親養，沒擬報私恩。[END]
[Q]魯恭[A]可能來太學，即得譽諸儒。豈以習詩苦，應云與母俱。[END]
[Q]黄香[A]冬月常溫席，炎天每扇牀。如何漢天下，只有一黄香。[END]
[Q]樂恢[A]父今爲令繫，號泣不停聲。彼令亦人耳，而寧不我矜。[END]
[Q]仲長統[A]羨入帝王門，揚名與立身。何如養親膳，每日得兼珍。[END]
[Q]薛包[A]所懼子不孝，何愁父失慈。涕流分出日，天定感還時。[END]
[Q]張霸[A]幼也知孝讓，居然合禮儀。休疑汝尚小，須信我饒爲。[END]
[Q]竇章[A]蔬食可堪貧，勤哉孝養親。蓬萊知不遠，應是著斯人。[END]
[Q]蘇不韋[A]要使生者毒，休譏枯骨讎。看他郭太論，比似伍員優。[END]
[Q]郭林宗[A]不願諸侯友，那容天子臣。貞乎寧絕俗，隠也不違親。[END]
[Q]蔡邕[A]自非易寒暑，未始解衣襟。不謂母疾久，三年惟一心。[END]
[Q]楊震[A]尚自畏四知，於親豈忍欺。種藍有助者，拔去不妨奇。[END]
[Q]姜肱[A]鼎鑊皆知避，何心願代烹。恐傷父母意，不獨弟兄情。[END]
[Q]陳元方[A]如何百城內，一一畫元方。勸孝賢刺史，觀風職所當。[END]
[Q]茅容[A]雞乃爲母設，蔬惟與客同。賢哉茅季偉，誤矣郭林宗。[END]
[Q]范滂[A]寧將身塞禍，不忍母流離。我自不爲惡，黄泉今有辭。[END]
[Q]鮑永[A]禮經條七出，叱狗不言焉。一旦鮑妻去，那知在母前。[END]
[Q]仇覽[A]蒲亭一長耳，何許得歌聲。化我鴟梟類，而令哺所生。[END]
[Q]趙咨[A]賊來那可邇，而敢以身迎。身豈不知愛，心乎恐母驚。[END]
[Q]鄭康成[A]播殖爲親養，家貧至假田。焉知後學者，盡喚作儒先。[END]
[Q]李曇[A]養親還樂道，不仕至終身。海內稱高士，非專鄉里人。[END]
[Q]徐季登[A]南州徐高士，姓字滿東都。有子篤孝行，終喪竟隠居。[END]
[Q]周燮[A]未能追綺季，且復守東岡。爲有先廬在，它山忍遁藏。[END]
[Q]王脩[A]去年今社日，撫事倍酸辛。罷社爲兒泣，鄉鄰定可人。[END]
[Q]徐庶[A]不勝方寸亂，豈暇二心持。忍矣王陵將，賢哉徐庶辭。[END]
[Q]孟宗[A]萬象死灰色，千林號怒聲。何人苦哀泣，凍竹强抽萌。[END]
[Q]顧悌[A]地遠隔親面，惟憑一紙書。句終輒應諾，直是聽於無。[END]
[Q]陸績[A]陸郎作賓客，懷橘欲何爲。遺母當然事，袁公乃爾奇。[END]
[Q]李密[A]事親苦日短，爲子願爲兄。懇懇報劉語，令人涕泗橫。[END]
[Q]和嶠[A]要以禮法論，休言哀毀同。但觀生和嶠，定勝死王戎。[END]
[Q]王裒[A]悲哉生我句，柰此念親何。墓側有枯樹，詩中無蓼莪。[END]
[Q]荀何[A]古稱有曾閔，今復見荀何。爲孝一而已，能行無甚高。[END]
[Q]王祥[A]風柰應難守，冬魚未易求。剖冰不辭凍，抱樹可勝愁。[END]
[Q]祖納[A]視膳子之職，何須自執炊。閑將心比竝，合是手成持。[END]
[Q]丁儀子[A]尚自不與米，何堪大遺金。丁儀爲有子，文略是誣親。[END]
[Q]范宣[A]手直微傷爾，如何忽改容。不能全所受，此痛政無窮。[END]
[Q]戴逵子[A]戴琴妙一世，二子得其聲。不忍遺音奏，各將新弄行。[END]
[Q]趙至[A]莫致兒榮養，翻令父苦耕。可憐廢書泣，不忍叱牛聲。[END]
[Q]陶侃[A]陶公宴參佐，限極每歡餘。憶與亡親約，凄然不敢踰。[END]
[Q]桓沖[A]不辭身作質，只爲母須羊。此日江州牧，當年買德郎。[END]
[Q]盛彥[A]既知爲異物，號泣絕還生。未有蠐螬炙，翻令母目明。[END]
[Q]王延[A]酷矣杖流血，奇哉魚躍冰。能令母心悟，不異己親生。[END]
[Q]褚德逸[A]至老能無倦，真爲善事親。叔褒非佞者，何事拜鄰人。[END]
[Q]王悅[A]色養傾餘子，高名重一時。足爲丞相喜，豈計外人知。[END]
[Q]許孜[A]能感猛鷙類，都無搏噬心。同遊至鹿虎，共宿有鳩鷹。[END]
[Q]卞壼子[A]父雖得死所，兒豈望生存。忠孝古難竝，於今萃一門。[END]
[Q]皇甫謐[A]盡棄平生物，惟齎一孝經。死猶不忘孝，臨沒苦丁寧。[END]
[Q]郭原平[A]忍向父母墓，前頭裸袒耕。農時每束带，猶自泣原平。[END]
[Q]二王[A]要以孝行取，寧將學業論。錫無慙玉友，銓可謂金昆。[END]
[Q]樂頤之[A]痛殊未易忍，絕不一呻吟。豈復知身疾，惟愁戚母心。[END]
[Q]何子平[A]干祿本爲養，資身豈所安。珍肴與白粲，雖美若爲餐。[END]
[Q]解叔謙[A]膽醫顔母疾，藤療解親風。忽不見童子，俄然失老公。[END]
[Q]王秀之[A]一事真堪笑，今人妾直靈。都緣無至性，徒欲亂多聲。[END]
[Q]謝皭[A]一家感兒孝，不欲使親驚。盡作屏氣語，咸爲納屨行。[END]
[Q]謝朏[A]直以父名戲，其爲君命同。胐能禮自處，似是勝超宗。[END]
[Q]古成詵[A]禮豈爲我設，如傷風教何。不堪睎阮籍，直欲刃韋高。[END]
[Q]華寶[A]憶父去時語，爾來七十秋。終焉不忍冠，灑淚望秦州。[END]
[Q]宗元卿[A]異哉宗子孝，親疾遠關心。每驗痛大小，因知疾淺深。[END]
[Q]劉苞[A]扇席更溫枕，古人誰與同。一心奉二母，自是勝黄童。[END]
[Q]劉靈哲[A]誰言夢想裏，所見總空花。靈哲枕間藥，宋瓊秋季瓜。[END]
[Q]劉瓛[A]先生天下士，偶迫詔書行。勿謂無奇對，惟言在孝經。[END]
[Q]王僧儒[A]孝經雖始教，何但習於初。欲得如兒願，常常誦此書。[END]
[Q]江泌[A]菜心且不食，親念一何深。爲爾有生意，存吾不忍心。[END]
[Q]庾道愍[A]交州一村裏，有嫗負薪行。萬里庾道愍，心知爲所生。[END]
[Q]張沖[A]未嘗無果菜，何至取吳中。祭我必土産，遺言敢不共。[END]
[Q]顧歡[A]枕邊何所有，一卷仲尼居。無處覓盧扁，應當寶此書。[END]
[Q]江淹[A]賣薪圖養母，何許得貂蟬。知在採薪處，庸非吉兆然。[END]
[Q]庾黔婁[A]驚心已云異，嘗糞不妨難。庾令何爲者，憑君著眼看。[END]
[Q]庾域[A]惜矣戴良誕，賢哉庾域誠。真能感鶴唳，何至學馿鳴。[END]
[Q]任昉[A]晳常嗜羊棗，遥亦重檳榔。參至不忍食，昉寧能獨嘗。[END]
[Q]陸襄[A]憂居五十載，陸子最堪悲。惲獨非人子，而云有既時。[END]
[Q]褚翔[A]謹毋昧方寸，是處有神明。夜半爲親禱，空中彈指聲。[END]
[Q]徐孝克[A]自今所賜饌，特敕許將還。爲爾心餉母，君前無所餐。[END]
[Q]阮孝緒[A]覓參不可得，忽感鹿前行。行到鹿滅處，元來此地生。[END]
[Q]袁君正[A]家人勸我睡，共說不眠難。官既未得差，眠時自不安。[END]
[Q]皇侃[A]儒釋本同途，遺經非爾殊。未應普門品，勝似仲尼居。[END]
[Q]吉翂[A]父身如可代，子死乃其情。尹待我何薄，而將此買名。[END]
[Q]吳明徹[A]苗枯親未葬，號泣日于田。誰謂竟不雨，而能獨有年。[END]
[Q]徐份[A]父疾亦云篤，如何豁爾平。孝經惟泣誦，晝夜不停聲。[END]
[Q]雷紹[A]行莫大於孝，其如違養何。只消一句子，安用讀書多。[END]
[Q]楊愔[A]渭陽曾讀未，對酒偶言詩。舅作如此語，兒那能不悲。[END]
[Q]趙琰[A]禮稱親未葬，喪服不除焉。食麥斷鹽味，悲哉四十年。[END]
[Q]寇祖訓[A]必如寇祖訓，始不死其親。孟德空遺令，丕乎真罪人。[END]
[Q]王崇[A]風雹忽止處，禾麥獨依然。料得天公意，知爲孝子田。[END]
[Q]房景伯[A]親見房太守，殷勤奉旨甘。那能不心愧，豈止是顔慙。[END]
[Q]元子華[A]未必食有毒，人言疑似間。不辭噉母吐，圖得母心寬。[END]
[Q]劉獻之[A]百行孝爲首，諸人儻未知。下帷空自苦，躡屩竟何裨。[END]
[Q]崔道固[A]是誰迫我母，持炙致諸賓。驚起自接取，云賓此老親。[END]
[Q]于仲文[A]讀書無見處，與不讀書同。勿謂兒年小，能知孝與忠。[END]
[Q]李賢[A]誰知學進處，不在好爲師。好把銘心底，分明說與伊。[END]
[Q]李崇[A]侯封何爾泣，兒幼乃無勳。恐莫終親養，應將報主恩。[END]
[Q]李士謙[A]殺生非孝也，人未必云然。絕口殺害語，君看自小年。[END]
[Q]文中子[A]先人舊所理，汾曲有田廬。何意求聞達，彈琴自著書。[END]
[Q]房玄齡[A]人皆因祿富，我獨以官貧。佩父清白訓，爲唐第一人。[END]
[Q]陳叔達[A]蒲萄歸遺母，所嗜固應思。卿乃有母遺，誰知此語悲。[END]
[Q]韋陸[A]不惜以身諫，惟愁失母慈。景融常自楚，嗣立每求笞。[END]
[Q]狄仁傑[A]狄請使絕域，柳甘易播州。爲憐劉母在，深恐鄭親憂。[END]
[Q]崔元暐[A]若爲從官好，不異在家貧。忍以惡消息，而令戚我親。[END]
[Q]李迥秀[A]生我者爲母，無緣貴賤分。不思駡婢語，何可使親聞。[END]
[Q]韋虛心[A]父居郎省日，蒔柳向庭中。對柳如對父，那能不斂容。[END]
[Q]歐陽通[A]夜直藉藁寢，入朝徒跣行。雖知迫明詔，可惜欠陳情。[END]
[Q]劉褘之[A]卿家著忠孝，朕子頼師模。蓬在麻中直，多應不待扶。[END]
[Q]韋景駿[A]長抱罔極痛，嗟余少不天。汝今幸有母，不省汝胡然。[END]
[Q]張九齡[A]連理庭中木，叢生坐側芝。未嘗聞孝感，一一有茲奇。[END]
[Q]顔真卿[A]祇是見忠節，何曾省孝誠。唐宗休歎息，猶未識真卿。[END]
[Q]韓思復[A]向來曹孟德，曾擬表征西。那得忠孝字，金書作墓題。[END]
[Q]崔縱[A]直以母事妾，祇云父所安。可憐遭楚毒，加意更承顔。[END]
[Q]崔沔[A]憶昨升堂拜，何曾有雜賓。事亡忍廢禮，不復問疎親。[END]
[Q]李乂[A]俱以文章顯，無慙孝謹稱。弟兄同一集，華萼著嘉名。[END]
[Q]裴子餘[A]直以孝爲謚，真無愧此心。可憐張說歎，知得子餘深。[END]
[Q]李勉[A]不誅人厭己，而恕子祈親。賢矣李觀察，今無復此人。[END]
[Q]陽城[A]學者學爲孝，諸生久講明。謁歸二十輩，毋乃爲陽城。[END]
[Q]段秀實[A]意其失兵久，怏怏必吾從。奪笏直前擊，那知是孝童。[END]
[Q]李晟[A]箇是一孤兒，曾聞事母時。身能幾許大，却佩國安危。[END]
[Q]元德秀[A]進士能毋舉，偏親可忍離。紫芝亦良苦，負母入京師。[END]
[Q]穆寧[A]儻非親所樂，至枉道而行。雖以三牲養，難辭不孝名。[END]
[Q]侯程[A]三年天下共，胡爾獨終身。無處著深痛，何心求過人。[END]
[Q]李唐[A]我念卿毋怪，難拚膝上兒。好將南內意，說與肅宗知。[END]
[Q]韓滉[A]謹勿第門壞，那容堂廡增。父猶足乎此，我顧莫之承。[END]
[Q]賈直言[A]幾曾聞飲鴆，有不隕其身。那得獨全活，天應知代親。[END]
[Q]李景讓[A]既爾家能孝，還於國盡忠。誰宜舉斯爵，知是莫如公。[END]
[Q]韓愈[A]未有子之孝，而公不用情。大書甄濟傳，更作董生行。[END]
[Q]柳宗元[A]乃翁定奇士，先友盡斯人。福畤智已故，儀曹意轉新。[END]
[Q]甄逢[A]史書良爲稹，褒詔却因袁。足使濟不朽，何堪逢自言。[END]
[Q]董召南[A]躬稼復樵漁，養親還讀書。不聞官賜帛，惟見吏催租。[END]
[Q]李興[A]刲股如爲孝，還應載聖經。莫明柳子意，因甚取殘形。[END]
[Q]何蕃[A]五載莫歸省，雙親孰問安。固云親有命，不謂我何顔。[END]
[Q]鄭潛曜[A]願以身代母，書焚上徹天。若非神許我，未必字依然。[END]
[Q]裴敬彝[A]親命懸醫手，敢將親命輕。爲輿不辭往，重母故身迎。[END]
[Q]張志寬[A]何忽省母病，每因身疾知。可憐張里正，尚得令君疑。[END]
[Q]趙隠[A]至今說花縣，當日奉潘輿。未必若趙母，囘班候起居。[END]
[Q]路隋[A]兒貌酷類父，母知兒不知。可堪引鏡照，正復益兒悲。[END]
[Q]李訥[A]先人敝廬在，觸目百悲辛。忍作優笑地，圖娛權貴人。[END]
[Q]許孝謹[A]既不忍飲乳，還能知奉親。何曾自人教，端是出天真。[END]
[Q]柳玭[A]名父難爲子，纖瑕即辱身。直須留面目，他日見先人。[END]
[Q]韋溫[A]常恐愧屋漏，追懷在室詩。可憐忍死誦，不負乃今知。[END]
[Q]林欑[A]七閩獨莆郡，雙闕鬰相望。豈識林孝子，曾來尉福唐。[END]
[Q]釋迦[A]入般涅槃際，拳拳報母知。從棺更湧出，爲母說分離。[END]
[Q]老子[A]子之於父母，毋以有其身。老子玄虛祖，諄諄此語人。[END]
[Q]孝悌王[A]七星明歷歷，萬古仰煌煌。誰識斗宮內，中居孝悌王。[END]
[Q]目連會[A]能將身入地，拔取母生天。歲歲盂蘭會，今猶說目連。[END]
[Q]許真君[A]鄉以孝廉舉，仙爲孝道宗。謂予言不信，君請問蘭公。[END]
[Q]吳真君[A]何事不驅蚊，癯然牀下身。傷膚非所懼，所懼去傷親。[END]
[Q]六祖[A]新州在何處，有箇養親人。一旦成佛去，那知昔賣薪。[END]
[Q]睦州[A]捨俗還將母，禪關晦迹深。共呼擔板漢，誰識織蒲心。[END]
[Q]蘇仙公[A]世傳蘇氏子，白日去登仙。念母留空柜，敲時即得錢。[END]
[Q]寒山子[A]鍋裏爺娘語，寒山太猛生。不妨時著眼，直是得人驚。[END]
[Q]辟司徒妻[A]君父今安在，諄諄免矣乎。可憐齊女子，不問辟司徒。[END]
[Q]雍姬[A]可憐姬告母，父孰與夫親。能置此一問，未爲愚婦人。[END]
[Q]衛女[A]歸寧不可得，何以寫吾憂。不似肥泉水，悠悠淇上流。[END]
[Q]北宮女[A]妾身期不嫁，至老養雙親。何意趙威后，殷勤問使人。[END]
[Q]秋胡子妻[A]妾面羞君面，君心異妾心。那能不念母，却遺別人金。[END]
[Q]趙津吏女[A]儻得代父死，誠非愛妾身。不圖君聘妾，向道有嚴親。[END]
[Q]如姬[A]底事能令妾，爲君死不辭。不思君遣客，報妾父讎時。[END]
[Q]緹縈[A]仁矣文皇詔，悲哉少女書。至今民受賜，非但活淳于。[END]
[Q]陳孝婦[A]妾昔與夫別，夫曾共妾言。忍能幸夫死，不復顧姑存。[END]
[Q]東海孝婦[A]如何殺一婦，能致旱三年。婦孝無知者，知之惟老天。[END]
[Q]曹娥[A]上虞一巫女，名乃至今垂。端的由純孝，非專在好辭。[END]
[Q]梁夫人嬺[A]能返母萬里，還榮父九原。可憐帝有母，亦自待人言。[END]
[Q]孔融女[A]不憂身即死，惟恐死無知。儻得從父母，寧非我所期。[END]
[Q]宣文君[A]難把父書讀，祇因手澤存。遺言汝可受，忍使世無聞。[END]
[Q]宛陵女子[A]異哉一女子，獨抱母啼號。非但脫虎口，還能落獸毛。[END]
[Q]盧元禮妻[A]貞孝謚已美，何堪復女宗。一朝下明詔，千載被流風。[END]
[Q]木蘭[A]謹勿悲生女，均之有至情。縈能贖父罪，蘭亦替爺征。[END]
[Q]鄭義宗妻[A]抵死侍姑側，寧知有妾身。若懷白刃顧，尚得謂之人。[END]
[Q]李孝女[A]奔喪脫賊手，廬墓至終身。此大丈夫事，誰云一婦人。[END]
[Q]唐氏婦[A]姑今病且死，頗愧婦恩深。但願婦有子，皆如婦用心。[END]
[Q]東夷大連少連[A]大連少連者，夫子筆之書。誰謂東夷子，而於喪善居。[END]
[Q]若鞮單于[A]漢語雜胡語，堪嗤莽太愚。安知若鞮字，已是孝單于。[END]
[Q]休屠王子金日磾[A]牧馬一胡兒，如何却受遺。多因漢宮裏，泣拜畫閼氏。[END]
[Q]西羌東吾[A]循循祇自守，何獨此羌然。直以父在漢，忍將身犯邊。[END]
[Q]號吾[A]如何降塞下，不復戀羌中。既是能將母，還應知向風。[END]
[Q]百濟王扶餘義慈[A]夷方雖爾異，天性本然同。自昔聞曾子，如今在海東。[END]
[Q]扶桑國[A]不食至七日，能將禮自居。既然嚴像設，亦復奠朝晡。[END]
[Q]吐谷渾葉延[A]父讎已屠膾，射草復何爲。豈不念無益，其如罔極悲。[END]
[Q]回紇[A]瞥爾驚吾父，同然拜令公。遥知恩義重，恰似與真同。[END]
[Q]沙陀阿跌光進[A]三年不歸寢，至性切於親。不信沙陀種，還生如此人。[END]
[Q]烏[A]靈烏噪何許，反哺向中林。人可不如鳥，而無憂母心。[END]
[Q]鶴[A]好是鶴鳴陰，居然子和聲。休云氣所感，自是物之情。[END]
[Q]燕雀[A]共母一屋下，寧知屋欲然。不須譏寡智，相哺政堪憐。[END]
[Q]虎狼[A]虎狼不仁也，何乃謂之仁。仁之於父子，父子亦相親。[END]
[Q]猿[A]不忍身逃箭，知爲母塞瘡。人心有如此，獸面本何常。[END]
[Q]犬[A]食肉隠兩頰，飼母向頹垣。終感主養母，能將死報恩。[END]
[Q]羊羔[A]已分机上肉，誰藏腹下刀。安知羊不死，乃復自羊羔。[END]
[Q]豺獺[A]曾聞豺祭獸，還見獺陳魚。人苟不知祭，能如豺獺乎。[END]
[Q]蛇[A]似有人傳訃，來從榛莽中。叩頭至流血，垂泣有哀容。[END]
[Q]青蚨[A]子母不相離，何心辦搗蚨。忍能利銅臭，不枉喚錢愚。[END]
[Q]偈頌四十一首  其三[A]釋迦不出世，四十九年說。祖師不西來，少林有妙訣。[END]
[Q]偈頌四十一首  其一三[A]我有一句子，不封亦不樹。不在舌頭邊，亦非思憶處。[END]
[Q]偈頌四十一首  其一五[A]直下猶難會，尋言轉更賒。若言佛與祖，特地隔天涯。[END]
[Q]偈頌四十一首  其三四[A]吾本來茲土，傳法救迷情。一花開五葉，結果自然成。[END]
[Q]偈頌四十一首  其三五[A]人從天台來，却得西川信。報道萬年松，生在石橋頂。[END]
[Q]偈頌二十一首  其二[A]有處不是有，無處不是無。有無不到處，馨香滿道塗。[END]
[Q]偈頌二十一首  其三[A]出水未出水，心疑生暗鬼。鞏縣造茶瓶，一隻三箇嘴。[END]
[Q]偈頌二十一首  其一○[A]七佛引其前，維摩接其後。一盲引衆盲，至今不唧𠺕。[END]
[Q]偈頌二十一首  其一七[A]有處不是有，無處不是無。有無不到處，馨香滿道途。[END]
[Q]魚婦觀音贊[A]提起活鱍鱍，馬郎亦被惑。度生雖願重，那知成敗缺。[END]
[Q]靈照女贊[A]拈將破笊籬，風前賣與誰。攙行奪市處，非獨老爺知。[END]
[Q]正傳寺住持安東巖請贊[A]生緣於西蜀，非獨遊日本。十方國土中，當頭俱坐斷。[END]
[Q]開窗[A]草色侵書綠，依山多得陰。月高猿挂樹，驚起夜棲禽。[END]
[Q]諷州守[A]未到桃源來，長憶出家景。及到桃源了，還是鑑中影。[END]
[Q]題寶山寺二首  其一[A]寓此曾三夏，重來隔五年。溪山亦良是，懷想轉凄然。[END]
[Q]題寶山寺二首  其二[A]去臘應差暖，今春定有寒。澗梅花半樹，侵曉又凋殘。[END]
[Q]宿友人白雲庵三首  其一[A]不到歲時久，重來人事疎。掃雲僧亦去，誰伴主翁居。[END]
[Q]宿友人白雲庵三首  其二[A]萬籟夜俱寂，蒲團清可禪。林疎窗過月，巖遠竹通泉。[END]
[Q]宿友人白雲庵三首  其三[A]城裏秋猶熱，山中寒已濃。紫檀時小炷，危坐聽晨鍾。[END]
[Q]寄趙仲白先輩[A]章臺杜牧之，長安孟東野。憶君飛筆時，何處木蘭下。[END]
[Q]聞張山翁入黄鵠山[A]采薇黄鵠嶺，投迹去無蹤。我亦從今逝，浮雲四百峰。[END]
[Q]夏夜[A]青燈人語寂，池塘響蛙蛤。孤坐如老禪，門開風自闔。[END]
[Q]偈二首  其一[A]心王不妄動，六國一時通。罷拈三尺劒，休弄一張弓。[END]
[Q]遺徐禧[A]今年七十七，出行須擇日。昨夜問龜哥，報道明朝吉。[END]
[Q]偈[A]新冬新寶壽，言是舊時言。若會西來意，波斯上舶船。[END]
[Q]偈三首  其二[A]寒原耕種罷，牽犢負薪歸。此夜一爐火，渾家身上衣。[END]
[Q]詩一首[A]疊嶂最驚目，排青隠星絡。雙溪頗醒心，激素出林薄。[END]
[Q]遊翠陰洞和朱履常韻[A]松桂擢危岑，烟雲晝亦陰。洞門雖不鎖，誰測洞中深。[END]
[Q]迎月[A]尊酒貪迎月，人生醉後佳。夜來窗不掩，吹落一瓶花。[END]
[Q]和祖擇之學士袁州慶豐堂十詠  其一[A]時豐公事少，筆硯任橫斜。環郭江山秀，人情等物華。[END]
[Q]和祖擇之學士袁州慶豐堂十詠  其二[A]有象階前景，無聲膝上琴。何勞今鄭衛，視聽不關心。[END]
[Q]和祖擇之學士袁州慶豐堂十詠  其三[A]窮谷寓形久，慚無問俗方。文章古刺史，今昔竊餘光。[END]
[Q]和祖擇之學士袁州慶豐堂十詠  其四[A]穢草誅還密，浮萍去又生。輒污如鑑浄，有客若爲情。[END]
[Q]和祖擇之學士袁州慶豐堂十詠  其五[A]秀泉開舊甃，初試仰山茶。寂寂有餘意，池蓮三五花。[END]
[Q]和祖擇之學士袁州慶豐堂十詠  其六[A]園涉日成趣，窮詩嬾綴裝。梁間冰雪句，屈指歲華長。[END]
[Q]和祖擇之學士袁州慶豐堂十詠  其七[A]洗竹遥山出，流泉到曲池。可憐波萬頃，黽勉對淪漪。[END]
[Q]和祖擇之學士袁州慶豐堂十詠  其八[A]道院今猶古，閒中事可書。鷺鷗馴不去，誰可得親疎。[END]
[Q]和祖擇之學士袁州慶豐堂十詠  其九[A]登堂方再月，已許慶豐年。偶繼前賢跡，承流頗裕然。[END]
[Q]和祖擇之學士袁州慶豐堂十詠  其一○[A]鴻鵠遠矰弋，魚鳥脫池籠。始覺一無物，方知萬事空。[END]
[Q]偶題看山樓新畫山水[A]盡日望西山，扶筇復倚欄。遠觀猶未足，更作畫圖看。[END]
[Q]東樞後軒列植花草隨時競秀種類寔繁滋蔓因依未易圖也然昔之造化者爲不少矣故錄其名數牓於北垣意欲後之人勿剪勿伐且無忘於封植也因觀其牓偶作小詩三章曰嘲曰解曰斷云 嘲[A]百種閑花草，皆非藥籠材。如何桃與李，曾不預栽培。[END]
[Q]東樞後軒列植花草隨時競秀種類寔繁滋蔓因依未易圖也然昔之造化者爲不少矣故錄其名數牓於北垣意欲後之人勿剪勿伐且無忘於封植也因觀其牓偶作小詩三章曰嘲曰解曰斷云 解[A]勿謂閑花草，色成各有宜。君看桃與李，未是歲寒姿。[END]
[Q]東樞後軒列植花草隨時競秀種類寔繁滋蔓因依未易圖也然昔之造化者爲不少矣故錄其名數牓於北垣意欲後之人勿剪勿伐且無忘於封植也因觀其牓偶作小詩三章曰嘲曰解曰斷云 斷[A]天地育萬物，物物遂其生。何須强分別，不若兩忘情。[END]
[Q]新釀酴醾酒送吳蔡二副樞[A]此花猶未發，此酒已先香。獨有甘芹意，開罇略爲嘗。[END]
[Q]題龍潭寺[A]古寺依青障，高軒俯碧潭。山僧如有待，先掃侍中庵。[END]
[Q]與之珍朝議秋日東田觀魚擲餅水中魚食者眾  其一[A]觀魚最是樂，莫作羨魚心。退而能結網，所得過千金。[END]
[Q]與之珍朝議秋日東田觀魚擲餅水中魚食者眾  其二[A]垂釣與施食，乃是兩般心。莫作魯人意，公張取百金。[END]
[Q]與之珍朝議秋日東田觀魚擲餅水中魚食者眾  其三[A]鳧鷗兩閑暇，知我無機心。躍淵宜自在，直莫上鈎金。[END]
[Q]河陽寄留守相公[A]蹔別熒煌座，初爲半月期。洛城歸意切，不獨爲花時。[END]
[Q]題龍門奉先寺興禪師房[A]伊叟已先至，興公猶未歸。憑高東北望，一片白雲飛。[END]
[Q]清溪[A]勿謂清溪清，長如鏡初洗。須防苟容物，汙爾清到底。[END]
[Q]冬暖  其二[A]天不雨霜雪，朝曦與暮霞。江梅呈臘蕊，巖桂又冬花。[END]
[Q]分歧四絕呈及甫  其一[A]草色半有無，梅花間開落。還家正自好，柰此抱離索。[END]
[Q]分歧四絕呈及甫  其二[A]送君一程歸，別我數里隔。定非愛雞黍，前例無此客。[END]
[Q]分歧四絕呈及甫  其三[A]大兒長如竹，小兒秀如柳。迎爺拜新年，頷髭白八九。[END]
[Q]分歧四絕呈及甫  其四[A]客裏有底忙，申旦不成夢。遠歸勝新昏，還君春睡重。[END]
[Q]贈相者[A]猨臂老不侯，鳶肩騰上速。婁羅千丈長，不博一寸福。[END]
[Q]發龍州[A]涪山信有靈，送客六月雨。曉行如深秋，午憇無點暑。[END]
[Q]千竿夾[A]方雨江流紅，未霜蘆花紫。寂寂遠帆來，拍拍晴鷗起。[END]
[Q]夫容[A]向背有深態，纖穠無定姿。最憐花脫後，全似蕊包時。[END]
[Q]五月庚申夢人相指爲馬周且誦詩兩句覺而足之[A]伸縮一雙手，去來三世身。新豐驚昨夢，斗酒滿懷春。[END]
[Q]烏息隠山堂覓詩[A]未出爲遠志，出則爲小草。請看耆闍窟，幾年黄面老。[END]
[Q]普照僧生雲軒雲閑閣  其一[A]巖芳歛空華，谷響答虛牝。坐看白雲生，會得無生忍。[END]
[Q]普照僧生雲軒雲閑閣  其二[A]雨來山出雲，雨過雲歸海。悠然天地間，得此大自在。[END]
[Q]昔仕[A]昔仕年傷早，今歸計恨遲。頼存南嶽草，可答北山移。[END]
[Q]宿山中十首  其一[A]城中人怪我，清旦買芒鞋。君若知其趣，還應日日來。[END]
[Q]宿山中十首  其二[A]玉轡上沙堤，金鞍戍磧西。何如寒澗底，落日蹇馿嘶。[END]
[Q]宿山中十首  其三[A]就泉爲碓屋，纍石作書龕。有意耕汾曲，無心起水南。[END]
[Q]宿山中十首  其四[A]市脯店猶遠，刈芻人未歸。夜深語童子，且掩半邊扉。[END]
[Q]宿山中十首  其五[A]路危防陟遠，溪黑阻窮深。涼月如高士，頻招未出林。[END]
[Q]宿山中十首  其六[A]巖僧殊好事，絕頂廟龍君。勿笑一泓水，能生六合雲。[END]
[Q]宿山中十首  其七[A]崖居供給少，不用犬防籬。只恐偷兒黠，來窺壁上詩。[END]
[Q]宿山中十首  其八[A]山中無價寶，月色與泉聲。莫向貴人說，將爲有力爭。[END]
[Q]宿山中十首  其九[A]玉筯篆文古，銀鈎楷法精。得知千載下，時有打碑聲。[END]
[Q]宿山中十首  其一○[A]淒風轉林杪，露坐感衣單。不道山中冷，翻憂世上寒。[END]
[Q]答婦兄林公遇四首  其一[A]霜下石橋滑，蛩吟茅店清。夢廻殘月在，錯認是天明。[END]
[Q]答婦兄林公遇四首  其二[A]恨余行李速，愧子酒杯長。日暮于誰屋，天寒陟彼岡。[END]
[Q]答婦兄林公遇四首  其三[A]自笑如窮鬼，相從不記年。每煩詩餞送，不止辦車船。[END]
[Q]答婦兄林公遇四首  其四[A]挹君如玉雪，未易得親疎。何日深山裏，同燈共讀書。[END]
[Q]大乾記夢[A]昔夢游湘水，琴書寄葉舟。安知三十載，真作夢中游。[END]
[Q]萍鄉[A]聞說萍鄉縣，家家有絹機。荒年絲價貴，未敢議寒衣。[END]
[Q]發嶽市三首  其一[A]嶽下無耆老，何從訪舊聞。不知紫巖墓，更隔幾重雲。[END]
[Q]發嶽市三首  其二[A]明仲竄蠻煙，欽夫棄盛年。空令後死者，有淚滴遺編。[END]
[Q]發嶽市三首  其三[A]昔者監香火，今焉裂芰荷。祝融應冷笑，還肯再來麽。[END]
[Q]移居二首  其一[A]庭下薔薇樹，花開玉雪毬。主人明日去，相對似含愁。[END]
[Q]移居二首  其二[A]鄰曲無還往，何由有別情。惟應小窗月，長記讀書聲。[END]
[Q]鵲[A]久不聞烏鵲，朝來噪不休。殊鄉無喜事，應爲買歸舟。[END]
[Q]乍歸九首  其一[A]官滿無南物，飄然匹馬還。惟應詩卷裏，偷畫桂州山。[END]
[Q]乍歸九首  其二[A]兒童娛膝下，母子話燈前。却憶江湖上，家書動隔年。[END]
[Q]乍歸九首  其三[A]北戍邊城下，南遊瘴海頭。不知天地內，何處可逃愁。[END]
[Q]乍歸九首  其四[A]絕愛牆陰橘，花開滿院香。鄰人欺不在，稍覺北枝傷。[END]
[Q]乍歸九首  其五[A]孚若如天馬，軒昂不可羈。爲貧疎飲客，因病出名姬。[END]
[Q]乍歸九首  其六[A]弛檐逢除夕，檀欒共擁鑪。把如爲客看，還得似家無。[END]
[Q]乍歸九首  其七[A]架書多散亂，信手偶拈開。匹似前生讀，茫然記不來。[END]
[Q]乍歸九首  其八[A]手種梅無恙，蒼苔滿樹身。可憐開較早，不待遠歸人。[END]
[Q]乍歸九首  其九[A]格力窮方進，功夫老始知。儘教人貶駁，喚作嶺南詩。[END]
[Q]題坡公贈鄭介夫詩三首  其一[A]玉座見圖歎，纍纍菜色民。如何崔白輩，只寫蔡奴真。[END]
[Q]題坡公贈鄭介夫詩三首  其二[A]向來與相國，投分自鍾山。不入翹材館，甘爲老抱關。[END]
[Q]題坡公贈鄭介夫詩三首  其三[A]下吏語尤硬，投荒身轉輕。不然玉局老，肯喚作先生。[END]
[Q]夜登甘露山二首  其一[A]小家三兩戶，荒巘萬千重。有月犬時吠，無人泉自舂。[END]
[Q]夜登甘露山二首  其二[A]月落宿禽起，幽人殊未迴。不知何處磬，迢遞過山來。[END]
[Q]跋某人詩卷[A]元祐賦律古，熙寧經義新。請君忙改藝，詩好誤終身。[END]
[Q]離郡五絕  其一[A]自傷臨郡淺，有愧在民深。稽首文公廟，由唐直至今。[END]
[Q]離郡五絕  其二[A]既收其印綬，猶送以車船。回首柱下史，江邊更可憐。[END]
[Q]離郡五絕  其三[A]昨日專城守，今朝失國人。乾坤如許大，無地著孤臣。[END]
[Q]離郡五絕  其四[A]赫赫戎衣定，區區扣馬非。如何孤竹子，嫌粟不嫌薇。[END]
[Q]離郡五絕  其五[A]丘筆鄭克段，軻言象愛兄。回天力不足，削地罰猶輕。[END]
[Q]唐子西故居二首  其一[A]一州兩遷客，無地頓奇材。方送端明去，還迎博士來。[END]
[Q]唐子西故居二首  其二[A]無盡頗縱橫，晚方攻蔡京。猶稱賢宰相，應爲客先生。[END]
[Q]風旛堂二首  其一[A]告子早不動，先師四十餘。乃知盧行者，暗合秀才書。[END]
[Q]風旛堂二首  其二[A]夜夜各趺坐，朝朝同打齋。不知那箇子，曾夢祖師來。[END]
[Q]羊城使者廟[A]山川殊壯麗，井邑亦繁雄。獨有羊城廟，蕭然瓦礫中。[END]
[Q]江南五首  其一[A]已報行營入，猶夸僣壘堅。何曾陵谷變，但見市朝遷。[END]
[Q]江南五首  其二[A]鋹也騃孺子，并蛙徒自尊。如何南武帝，面縛向夷門。[END]
[Q]江南五首  其三[A]具艦逃安往，焚巢潰不支。區區一州力，不足辱王師。[END]
[Q]江南五首  其四[A]宣勸猶疑鴆，龍顔笑引觴。絡鞍奉明主，執梃長降王。[END]
[Q]江南五首  其五[A]身是假皇帝，國由內太師。僞朝舊宮殿，歷歷有遺基。[END]
[Q]即事十首  其一[A]香火萬家市，煙花二月時。居人空巷出，去賽海神祠。[END]
[Q]即事十首  其二[A]東廟小兒隊，南風大賈舟。不知今廣市，何似古楊州。[END]
[Q]即事十首  其三[A]俗情重蒲飲，故事按舟師。莫倚無山越，閑將作水嬉。[END]
[Q]即事十首  其四[A]占斷百花白，摘來三伏涼。著身素馨國，荀令未爲香。[END]
[Q]即事十首  其五[A]瓜果跽拳祝，㬋羅撲賣聲。粵人重巧夕，燈火到天明。[END]
[Q]即事十首  其六[A]名荔絕甘冷，與莆爭長雄。不逢蔡公譜，埋沒瘴煙中。[END]
[Q]即事十首  其七[A]吾生分裂後，不到舊京遊。空作樊樓夢，安知在越樓。[END]
[Q]即事十首  其八[A]突薪初不戒，綆缶始言功。累甓爲牆壁，前人智未工。[END]
[Q]即事十首  其九[A]復關無雅操，涉洧有遺音。未可繩三尺，檳榔當委禽。[END]
[Q]即事十首  其一○[A]沐髮眠常晏，濡脣飲不多。誰云五瘴毒，常備四時和。[END]
[Q]藥洲四首  其一[A]非有干時策，聊爲避地圖。昔人補勾漏，老子管仙湖。[END]
[Q]藥洲四首  其二[A]役民如犬馬，國破作降俘。往往湖中石，宣和艮嶽無。[END]
[Q]藥洲四首  其三[A]怪怪奇奇石，誰能辨醜妍。莫教贊皇見，定輦入平泉。[END]
[Q]藥洲四首  其四[A]觀寺臨湖上，亭臺出柳間。都忘來五嶺，將謂在孤山。[END]
[Q]登城五首  其一[A]尉佗故秦吏，堪執酇侯鞭。箕踞問使者，吾方帝孰賢。[END]
[Q]登城五首  其二[A]已作南夷長，那爲北面臣。未忘真定冢，畢竟是華人。[END]
[Q]登城五首  其三[A]漢人稱勁粵，累世不加兵。狂卒纔三百，如何便縋城。[END]
[Q]登城五首  其四[A]漫費人蒸土，常如物潰堤。傍疑爲息壤，下恐有蟠泥。[END]
[Q]登城五首  其五[A]郭外皆鯨浸，區中等螘窠。若無西鴈翅，客子奈愁何。[END]
[Q]城南[A]瀕江多海物，比屋盡閩人。四野方多壘，三間欲卜鄰。[END]
[Q]又五言絕句一首[A]武陵源上雪，片片雜雲霞。惟有雪中桃，長開三尺花。[END]
[Q]登南山[A]少陵雲間詩，重巖班菊蕊。二章刻巖腹，千載今可視。[END]
[Q]偈[A]一水吞空遠，三峰峭壁危。猊臺重拂拭，共喜主人歸。[END]
[Q]偈七首  其七[A]一念心清浄，佛居魔王殿。一念惡心生，魔王居佛殿。[END]
[Q]頌古四首 夾山境話。[A]古路雪深覆，好山雲更遮。雁聲天外急，遊子夜還家。[END]
[Q]偈頌十五首  其四[A]要會入門句，未語先分付。直下苦精神，不必通回互。[END]
[Q]偈頌十五首  其一○[A]露柱患癰癤，燈籠却皺眉。箇中無限意，曾不墮聞思。[END]
[Q]玄沙指虎[A]欲識玄沙虎，覿面是誰睹。直下透牢關，全機超佛祖。[END]
[Q]頌古四首 四不遷[A]掐珠不念佛，開眼不見色。喫飯誰擇日，任東西南北。[END]
[Q]偈十二首  其一○[A]諸佛放光明，助發真實相。希有諸比丘，是中無比況。[END]
[Q]頌古二首 寶壽開堂，三聖推出一僧。[A]豐城收寶劍，宇宙識人稀。不入張華手，焉能別是非。[END]
[Q]偈[A]十方無壁落，四面亦無門。浄裸裸，赤灑灑，沒可把。[END]
[Q]頌古 柏樹。[A]打人駡人易，勸人休却難。不識饒人處，急水下高灘。[END]
[Q]偈[A]開口不是禪，合口不是道。踏步擬進前，全身落荒草。[END]
[Q]嘲妙普偈[A]咄哉老性空，剛要餒魚鼈。去不索性去，祇管向人說。[END]
[Q]偈二首  其二[A]遁迹隠高峰，高峰又不容。不如歸錦里，依舊賣青松。[END]
[Q]偈[A]林葉紛紛落，乾坤報早秋。分明西祖意，何用更馳求。[END]
[Q]偈[A]捏土定千鈞，秤頭不立蠅。箇中些子事，走殺嶺南能。[END]
[Q]偈四首  其三[A]寶峰有一訣，對衆分明說。昨夜三更前，烏龜吞却鼈。[END]
[Q]偈[A]和氣生枯枿，寒雲散遠郊。木人占吉兆，夜半露龜爻。[END]
[Q]偈[A]巖上桃華開，華從何處來。靈雲纔一見，回首舞三臺。[END]
[Q]送晁以道[A]君官泰山北，我住漢江東。異國俱爲客，清樽恨不同。[END]
[Q]寄洪駒父[A]翼翼魯泮宮，國士媺無雙。行且立教化，儒風成一邦。[END]
[Q]秋[A]異鄉寒覺早，故國信來稀。秋風江上望，一雁正南飛。[END]
[Q]墨梅  其一[A]朝見一枝吐，暮吟疏影寒。亭亭不解語，助我青毫端。[END]
[Q]九月二十六日韓弼夫與十九娘赴官郢州之京山携家出餞于城南郝氏之園席上作小詩送韓兒姪咸和[A]西風吹葉落，南浦送行人。白酒難留客，黄花不當春。[END]
[Q]自和[A]卞和三獻後，不復見斯人。探得連城璧，歸時正及春。[END]
[Q]代弼夫和[A]京山雖百里，何以慰吾人。乞取蒲葵扇，持歸作小春。[END]
[Q]凈名境界[A]老子方丈裏，先生缾鉢間。須將爲實用，過後沒機關。[END]
[Q]盤齋詩[A]退之送李愿，歸歟兩山間。而今乃有此，坐能悅吾顔。[END]
[Q]清風峽[A]幾被紅塵誤，潛欣玉宇開。主人賢若此，款待故人來。[END]
[Q]過霍子磐故居時霍已入都[A]月下一壺酒，故人於此同。故人今不見，明月又成空。[END]
[Q]石井[A]山腰一石窟，其深不可計。靜聽水潺湲，流作澗聲細。[END]
[Q]以雙蟹盃酒餉阿寶作詩戲之[A]雙螯才映筯，一勺僅盈甌。未足多沉湎，聊堪小拍浮。[END]
[Q]夫人城[A]詩人刺哲婦，老氏戒佳兵。何此金湯固，長存粉黛名。[END]
[Q]鄂渚作[A]洞庭無風時，上下皆明月。微波不敢興，甚靜蛟蜃穴。[END]
[Q]寄呂本中[A]東平佳公子，好學到此郎。別去今幾日，結交皆老蒼。[END]
[Q]西齋雜詠六首 葵花[A]物性不可奪，葵藿傾太陽。爲臣茲取節，萬古有餘芳。[END]
[Q]西齋雜詠六首 檜[A]蔚蔚傲霜葉，亭亭綠池畔。莫言盈尺材，要是淩雲幹。[END]
[Q]西齋雜詠六首 竹[A]繁枝喜刪除，勁節見獨立。灌溉未逾浹，新筍已戢戢。[END]
[Q]西齋雜詠六首 冬青[A]得名固不誣，對植近庭廡。葉綠带寒烟，花繁泣微雨。[END]
[Q]西齋雜詠六首 菊[A]移根近軒墀，不使衆草沒。會見黄金英，泛我杯中物。[END]
[Q]西齋雜詠六首 石斛[A]鑿石空其中，貯水凡幾斛。淵渟或可鑒，童子慎毋觸。[END]
[Q]萬田道中[A]水闊疑無路，雲深僅有山。兒童划小艇，出沒稻塍間。[END]
[Q]方潭[A]飯飽雲巖粟，茶甘碧澗泉。我來無一事，危坐聽山蟬。[END]
[Q]花靨鎮二首  其一[A]下蔡嬉遊地，春風萬杏繁。誰家堪繫馬，青壁竹籬門。[END]
[Q]花靨鎮二首  其二[A]花靨誰名鎮，梅裝自古傳。家家小兒女，滿額點花鈿。[END]
[Q]長溪建善寺四首 繡谷堂[A]山谷誰能繡，華堂得此名。春風無轍迹，紅紫自敷榮。[END]
[Q]長溪建善寺四首 龍湫亭[A]亭下一杯水，澄泓如有容。不因求得雨，那信有神龍。[END]
[Q]長溪建善寺四首 燕菴[A]已涉艱危地，方能處燕安。人間不可忽，須向靜中看。[END]
[Q]長溪建善寺四首 白蓮堂[A]瀟洒獻公房，幽深古道旁。山形半環小，池面一奩方。[END]
[Q]秀軒[A]山氣與湖光，四時足殊秀。我識軒中人，是爲益三友。[END]
[Q]詩一首[A]山氣最佳處，卷舒晴晦雲。心潜帝鄉者，願作乘彼君。[END]
[Q]詩一首[A]密密萬山重，一派哀湍瀉。此志入瑶琴，當有知音者。[END]
[Q]題杜甫詩意圖[A]峰迥石路轉，足可娛瞻聽。其中如有屋，便是醉翁亭。[END]
[Q]答天寧長老[A]文殊駕獅子，普賢跨象王。新來一箇佛，騎馬也何妨。[END]
[Q]讀東坡和陶影答形[A]君如烟上火，火盡君乃別。我如鏡中像，鏡壞我不滅。[END]
[Q]偈二首  其一[A]十方同聚會，箇箇學無爲。此是選佛場，心空及第歸。[END]
[Q]頌[A]軒昂師子首，牛足馬身材。三道如能入，玄門疊疊開。[END]
[Q]書鄧先生石几[A]昔聞河上公，今見濠上翁。姓名氏時易，道德經解同。[END]
[Q]浴日亭[A]煌煌太陽精，浴以滄溟水。光潤無纖滓，畏愛從此始。[END]
[Q]同慶府[A]山占仇池地，江分白馬氐。潭深龍自蟄，亭迥鳳曾棲。[END]
[Q]仙都山[A]鳥道盤空上，松根抱石生。羽人分兩舍，鷄犬自聞聲。[END]
[Q]寄郴守阮戶部[A]郴陽古名邦，四座拱山色。秀氣鍾異人，闤闠儼仙宅。[END]
[Q]題宣風驛[A]淺淺瀘瀟水，粼粼碧玉光。馬蹄飛電疾，突過板橋霜。[END]
[Q]野步[A]密竹藏啼鳥，荒村起白烟。人行秋色裏，家在夕陽邊。[END]
[Q]夜坐[A]索索風搖幕，亭亭月過牆。晴雷推粉磨，夜雨壓槽床。[END]
[Q]代嘲[A]過作拋人去，非真我獨知。如何立不定，却有獨來時。[END]
[Q]古意三首  其一[A]園中楊柳樹，飛舞似含羞。如何風靜處，盡放眼中愁。[END]
[Q]古意三首  其二[A]金鋪銀屈膝，動處有人挨。棋盤作十字，中心爲子來。[END]
[Q]古意三首  其三[A]橘犀如半月，何日是圓時。如何一種味，却有兩人知。[END]
[Q]古意  其一[A]折柳繫離船，船行柳條短。頼有枝上花，飄泊隨君遠。[END]
[Q]古意  其二[A]采蓮莫采花，采花損空房。留房結青子，種作明年香。[END]
[Q]古意  其三[A]匆匆采桑女，花雨濕襜袖。春風十二絃，生世未觸手。[END]
[Q]古意  其四[A]浣衣輕浣布，布縷不如絲。絲堅猶易穿，布弱從可知。[END]
[Q]追和晦庵先生十梅韻  其一[A]貞姿抱冰雪，粲粲楚江濱。照水淡寒影，寄人生遠春。[END]
[Q]追和晦庵先生十梅韻  其二[A]微吟水部詩，欲續廣平賦。須是鐵心人，方識花妙處。[END]
[Q]追和晦庵先生十梅韻  其三[A]一陽未噓枯，霜木醉夢裏。照眼忽橫枝，令我折屐喜。[END]
[Q]追和晦庵先生十梅韻  其四[A]窮陰沍冰壑，霜月耿夜殘。中有羅浮仙，洒洒風骨寒。[END]
[Q]追和晦庵先生十梅韻  其五[A]蒼凉遯荒野，交與桃李絕。遠聘不肯來，爲君三磬折。[END]
[Q]追和晦庵先生十梅韻  其六[A]蒼根封古苔，空腹餐凍雪。老意暗生香，丁寧勿輕折。[END]
[Q]追和晦庵先生十梅韻  其七[A]天風開瘴烟，獨立山椒雪。神人藐姑射，相對成二絕。[END]
[Q]追和晦庵先生十梅韻  其八[A]好花不必大，骨瘦花自小。一點春有餘，萬古香不了。[END]
[Q]追和晦庵先生十梅韻  其九[A]蕭蕭三五花，影落寒溪淺。佳處不在多，詩興孤山遠。[END]
[Q]追和晦庵先生十梅韻  其一○[A]東風捲晴雪，山意頗空寂。掃花歸作飯，豫當調鼎實。[END]
[Q]清趣  其一[A]鴉叢桑椹紫，蝶穴菜花黄。水鴨眠依石，竹鷄啼過牆。[END]
[Q]清趣  其二[A]雨闌流水急，風定落花遲。一老臨溪釣，雙童畫地棋。[END]
[Q]晚霽[A]天空虹滅影，風定水無紋。半樹掛殘日，千巖吞濕雲。[END]
[Q]題四止庵  其一[A]團團青楓陰，綽綽萬間屋。下有避俗翁，掃石疊兩足。[END]
[Q]題四止庵  其二[A]松關深更迂，中有安行路。從渠馬上人，笑我不出戶。[END]
[Q]題四止庵  其三[A]本無食肉相，每飯甘藜羹。侯鯖豈不佳，怯怯疑生兵。[END]
[Q]題四止庵  其四[A]紅樓艷歌舞，樂極還生哀。欹枕看兒戲，好懷終日開。[END]
[Q]聞雁[A]枯樹淡秋影，濕雲凜夕陰。江天一聲雁，世事百年心。[END]
[Q]題素庵壁間六首  其一[A]兩椅熨秋竹，一簾捲霜藤。山風長夜寒，兀兀挑青燈。[END]
[Q]題素庵壁間六首  其二[A]風麤或捲茅，雨飽頗生草。泓然老硯池，照我髪縞縞。[END]
[Q]題素庵壁間六首  其三[A]閒花淡心事，不作春風妍。野竹三五枝，引凉吹晝眠。[END]
[Q]題素庵壁間六首  其四[A]松影亂書簷，鳥聲隔山屋。有客抱琴來，爲彈芝田曲。[END]
[Q]題素庵壁間六首  其五[A]霜崖白石髓，火鼎黄金芽。生疏不入夢，飽飯煎江茶。[END]
[Q]題素庵壁間六首  其六[A]紅塵野馬急，老意饑蠶懶。借取黄庭經，時時謾遮眼。[END]
[Q]落葉[A]清霜槁千林，黄葉欲萬舞。一夜北窗眠，瀟瀟聽乾雨。[END]
[Q]寒燈作花[A]寒釭融白脂，凍焰結紅豆。草有問字人，明朝能載酒。[END]
[Q]釣月樓[A]居士作層樓，不愛風花雪。待得野雲收，只釣溪邊月。[END]
[Q]笠澤亭[A]荷笠扁舟上，持綸巨澤中。無勞問名字，便是此亭公。[END]
[Q]北津口水閣[A]沉沉卧虹底，小閣貼平湖。魚戲幾堪掬，鷗馴欲就呼。[END]
[Q]大明橋[A]東望扶桑路，迢迢幾萬程。滄浪將盡處，忽見大明生。[END]
[Q]萬頃橋[A]巨浸莽無極，聊爲萬頃看。世無黄叔度，君試倚闌干。[END]
[Q]定海橋[A]昔日松江上，潮翻定海來。而今舊橋水，不到半江回。[END]
[Q]顧公祠[A]博洽傾當世，江東孔子儒。荒墟訪遺廟，老稚輒名呼。[END]
[Q]靈巖一線天[A]一畫起于乾，先天至後天。靈巖天一線，想在伏羲前。[END]
[Q]絕句[A]高枕形骸外，空江何限情。落葉不成調，半夜起秋聲。[END]
[Q]橫江[A]橫江一片碧，携鶴上漁船。收綸不成下，却抱釣竿眠。[END]
[Q]江行早發[A]陶鐺煮孤影，寒燈沸青花。冰開數江樹，月落失人家。[END]
[Q]李泌二首[A]一副黄臺話，離離詠種瓜。都來三十字，救得兩官家。[END]
[Q]食新有感[A]盡道豐年好，停餐意惘然。離離洛都黍，莽莽建州田。[END]
[Q]題趙氏曉山  其一[A]旦氣炯清明，曙色淡空凈。悠然見青山，盡見天地性。[END]
[Q]題趙氏曉山  其二[A]烟雲亂晝陰，雨雹交晚風。道人定眼觀，祇與清曉同。[END]
[Q]張良[A]博浪揮椎處，惓惓報國仇。如何銷印事，獨不爲韓謀。[END]
[Q]久不得張漢州書[A]儘道三巴遠，那無一紙書。衰遲自難記，不是故人疏。[END]
[Q]縱筆五首  其一[A]惰游不能耕，心愧新舂白。嘯傲茅三間，主人終勝客。[END]
[Q]縱筆五首  其二[A]朝士腰下黄，山僧鼻端白。放翁俱笑汝，飽飯作閑客。[END]
[Q]縱筆五首  其三[A]溫溫地爐紅，皎皎紙窗白。忽聞啄木聲，疑是敲門客。[END]
[Q]縱筆五首  其四[A]雪晴蓼甲紅，雨足韭頭白。雖無萬錢具，野飯可留客。[END]
[Q]縱筆五首  其五[A]小兒勿大勤，使汝髮早白。長爲南畝民，殊勝東閤客。[END]
[Q]夜歸[A]疏鐘渡水來，素月依林上。烟火認茅廬，故倚船篷望。[END]
[Q]四月十三夜四更起讀書[A]七十未捐書，正恐死乃息。起挑窗下燈，度此風雨夕。[END]
[Q]路傍曲三首  其一[A]冷飯雜沙礫，短褐蒙霜露。黄葉滿山郵，行人跨驢去。[END]
[Q]路傍曲三首  其二[A]大道南北出，車輪無停日。彼豈皆奇才，我獨饑至夕。[END]
[Q]路傍曲三首  其三[A]凄凉路傍曲，朱門人不知。秋街槐葉落，正是斷腸時。[END]
[Q]雨止行至門外戲作[A]簷雨收殘滴，溪雲弄晚晴。出門還浩嘆，幾屐了吾生。[END]
[Q]南窗[A]身輕婚嫁畢，耳靜市朝疏。褫带脫烏幘，一窗寬有餘。[END]
[Q]朝饑食齏麫甚美戲作二首  其一[A]一杯齏餺飥，老子腹膨脝。坐擁茅簷日，山茶未用烹。[END]
[Q]朝饑食齏麫甚美戲作二首  其二[A]一杯齏餺飥，手自芼油葱。天上蘇陀供，懸知未易同。[END]
[Q]新秋以窗裏人將老門前樹欲秋爲韵作小詩十首  其一[A]殘暑無多日，幽居近小江。酒醒中夜起，松月入山窗。[END]
[Q]新秋以窗裏人將老門前樹欲秋爲韵作小詩十首  其二[A]陸子江海人，所願守節死。潮生釣瀨邊，月落菱歌裏。[END]
[Q]新秋以窗裏人將老門前樹欲秋爲韵作小詩十首  其三[A]小智每自私，大患緣有身。孰能忘彼己，吾將友斯人。[END]
[Q]新秋以窗裏人將老門前樹欲秋爲韵作小詩十首  其四[A]野艇千錢買，明當泛渺茫。但能容一榼，家具不須將。[END]
[Q]新秋以窗裏人將老門前樹欲秋爲韵作小詩十首  其五[A]立朝紹興間，猶及見諸老。魂夢不可逢，丘墳閉秋草。[END]
[Q]新秋以窗裏人將老門前樹欲秋爲韵作小詩十首  其六[A]朝真方捨杖，步月始開門。零落山花後，經旬掩綠樽。[END]
[Q]新秋以窗裏人將老門前樹欲秋爲韵作小詩十首  其七[A]唐虞雖已遠，至道豈無傳。度日一編裏，懷人千載前。[END]
[Q]新秋以窗裏人將老門前樹欲秋爲韵作小詩十首  其八[A]秋風昨夜來，聲滿梧桐樹。故人渺天末，此夕誰與度。[END]
[Q]新秋以窗裏人將老門前樹欲秋爲韵作小詩十首  其九[A]少年雖婚宦，淡然本無欲。婆娑三畝園，自嘆不啻足。[END]
[Q]新秋以窗裏人將老門前樹欲秋爲韵作小詩十首  其一○[A]無食妨何事，吾兒可散愁。焚香正巾褐，聽汝讀春秋。[END]
[Q]青青水中蒲三首 一[A]青青水中蒲，下有一雙魚。君今上隴去，我在與誰居。[END]
[Q]青青水中蒲三首 二[A]青青水中蒲，長在水中居。寄語浮萍草，相隨我不如。[END]
[Q]青青水中蒲三首 三[A]青青水中蒲，葉短不出水。婦人不下堂，行子在萬里。[END]
[Q]奉和虢州劉給事使君三堂新題二十一詠 新亭[A]湖上新亭好，公來日出初。水文浮枕簟，瓦影蔭龜魚。[END]
[Q]奉和虢州劉給事使君三堂新題二十一詠 流水[A]汩汩幾時休，從春復到秋。只言池未滿，池滿強交流。[END]
[Q]奉和虢州劉給事使君三堂新題二十一詠 竹洞[A]竹洞何年有，公初斫竹開。洞門無鎖鑰，俗客不曾來。[END]
[Q]奉和虢州劉給事使君三堂新題二十一詠 月臺[A]南館城陰闊，東湖水氣多。直須臺上看，始奈月明何。[END]
[Q]奉和虢州劉給事使君三堂新題二十一詠 渚亭[A]自有人知處，那無步往蹤。莫敎安四壁，面面看芙蓉。[END]
[Q]奉和虢州劉給事使君三堂新題二十一詠 竹溪[A]藹藹溪流慢，梢梢岸篠長。穿沙碧簳淨，落水紫苞香。[END]
[Q]奉和虢州劉給事使君三堂新題二十一詠 北湖[A]聞說游湖棹，尋常到此回。應留醒心處，準擬醉時來。[END]
[Q]奉和虢州劉給事使君三堂新題二十一詠 花島[A]蜂蝶去紛紛，香風隔岸聞。欲知花島處，水上覓紅雲。[END]
[Q]奉和虢州劉給事使君三堂新題二十一詠 柳溪[A]柳樹誰人種，行行夾岸高。莫將條繫纜，著處有蟬號。[END]
[Q]奉和虢州劉給事使君三堂新題二十一詠 西山[A]新月迎宵挂，晴雲到晚留。爲遮西望眼，終是懶回頭。[END]
[Q]奉和虢州劉給事使君三堂新題二十一詠 竹逕[A]無塵從不掃，有鳥莫令彈。若要添風月，應除數百竿。[END]
[Q]奉和虢州劉給事使君三堂新題二十一詠 荷池[A]風雨秋池上，高荷蓋水繁。未諳鳴摵摵，那似卷翻翻。[END]
[Q]奉和虢州劉給事使君三堂新題二十一詠 稻畦[A]罫布畦堪數，枝分水莫尋。魚肥知已秀，鶴沒覺初深。[END]
[Q]奉和虢州劉給事使君三堂新題二十一詠 柳巷[A]柳巷還飛絮，春餘幾許時。吏人休報事，公作送春詩。[END]
[Q]奉和虢州劉給事使君三堂新題二十一詠 花源[A]源上花初發，公應日日來。丁寧紅與紫，慎莫一時開。[END]
[Q]奉和虢州劉給事使君三堂新題二十一詠 北樓[A]郡樓乘曉上，盡日不能回。晚色將秋至，長風送月來。[END]
[Q]奉和虢州劉給事使君三堂新題二十一詠 鏡潭[A]非鑄復非鎔，泓澄忽此逢。魚鰕不用避，只是照蛟龍。[END]
[Q]奉和虢州劉給事使君三堂新題二十一詠 孤嶼[A]朝遊孤嶼南，暮戲孤嶼北。所以孤嶼鳥，與公盡相識。[END]
[Q]奉和虢州劉給事使君三堂新題二十一詠 方橋[A]非閣復非船，可居兼可過。君欲問方橋，方橋如此作。[END]
[Q]奉和虢州劉給事使君三堂新題二十一詠 梯橋[A]乍似上青冥，初疑躡菡萏。自無飛仙骨，欲度何由敢。[END]
[Q]奉和虢州劉給事使君三堂新題二十一詠 月池[A]寒池月下明，新月池邊曲。若不妒清妍，却成相映燭。[END]
[Q]遊城南十六首 贈同遊[A]喚起窗全曙，催歸日未西。無心花裏鳥，更與盡情啼。[END]
[Q]遊城南十六首 把酒[A]擾擾馳名者，誰能一日閑。我來無伴侶，把酒對南山。[END]
[Q]遊城南十六首 嘲少年[A]直把春償酒，都將命乞花。祗知閑信馬，不覺誤隨車。[END]
[Q]酬馬侍郎寄酒[A]一壺情所寄，四句意能多。秋到無詩酒，其如月色何。[END]
[Q]次硤石[A]數日方離雪，今朝又出山。試憑高處望，隱約見潼關。[END]
[Q]知音者誠希[A]知音者誠希，念子不能別。行行天未曉，攜酒踏明月。[END]
[Q]春遊曲二首 一[A]萬樹江邊杏，新開一夜風。滿園深淺色，照在綠波中。[END]
[Q]春遊曲二首 二[A]上苑何窮樹，花間次第新。香車與絲騎，風靜亦生塵。[END]
[Q]太平詞[A]風俗今和厚，君王在穆清。行看采華曲，盡是泰階平。[END]
[Q]送春詞[A]日日人空老，年年春更歸。相歡在尊酒，不用惜花飛。[END]
[Q]塞上曲二首 一[A]天驕遠塞行，出鞘寶刀鳴。定是酬恩日，今朝覺命輕。[END]
[Q]塞上曲二首 二[A]塞虜常爲敵，邊風已報秋。平生多志氣，箭底覓封侯。[END]
[Q]隴上行[A]負羽到邊州，鳴笳度隴頭。雲黃知塞近，草白見邊秋。[END]
[Q]思君恩[A]雞鳴天漢曉，鶯語禁林春。誰入巫山夢，唯應洛水神。[END]
[Q]春閨思[A]雪盡萱抽葉，風輕水變苔。玉關音信斷，又見發庭梅。[END]
[Q]春江曲[A]搖漾越江春，相將采白蘋。歸時不覺夜，出浦月隨人。[END]
[Q]閨人贈遠五首 一[A]花明綺陌春，柳拂御溝新。爲報遼陽客，流芳不待人。[END]
[Q]閨人贈遠五首 二[A]遠戍功名薄，幽閨年貌傷。妝成對春樹，不語淚千行。[END]
[Q]閨人贈遠五首 三[A]形影一朝別，煙波千里分。君看望君處，祗是起行雲。[END]
[Q]閨人贈遠五首 四[A]啼鶯綠樹深，語燕雕梁晚。不省出門行，沙場知近遠。[END]
[Q]閨人贈遠五首 五[A]洞房今夜月，如練復如霜。爲照離人恨，亭亭到曉光。[END]
[Q]從軍詞三首 一[A]戈甲從軍久，風雲識陣難。今朝拜韓信，計日斬成安。[END]
[Q]從軍詞三首 二[A]燕頷多奇相，狼頭敢犯邊。寄言班定遠，正是立功年。[END]
[Q]江上愁思二首 一[A]江上翁開門，開門向衰草。只知愁子孫，不覺生涯老。[END]
[Q]江上愁思二首 二[A]江上草莖枯，莖枯葉復焦。那堪芳意盡，夜夜沒寒潮。[END]
[Q]梁城老人怨[A]朝爲耕種人，暮作刀槍鬼。相看父子血，共染城濠水。[END]
[Q]送靈一上人[A]十年勞遠別，一笑喜相逢。又上青山去，青山千萬重。[END]
[Q]蜀門與林藴分路後屢有山川似閩中因寄林藴藴亦閩人也[A]村步如延壽，川原似福平。無人相共識，獨自故鄉情。[END]
[Q]讀周太公傳[A]論兵去商虐，講德興周道。屠沽未遇時，豈異茲川老。[END]
[Q]三贈劉員外[A]信書成自誤，經事漸知非。今日臨岐別，何年待汝歸。[END]
[Q]再上湘江[A]好在湘江水，今朝又上來。不知從此去，更遣幾年迴。[END]
[Q]長沙驛前南樓感舊[A]海鶴一爲別，存亡三十秋。今來數行淚，獨上驛南樓。[END]
[Q]桂州北望秦驛手開竹徑至釣磯留待徐容州[A]幽徑爲誰開，美人城北來。王程倘餘暇，一上子陵臺。[END]
[Q]登柳州峨山[A]荒山秋日午，獨上意悠悠。如何望鄉處，西北是融州。[END]
[Q]入黃溪聞猿[A]溪路千里曲，哀猿何處鳴。孤臣淚已盡，虛作斷腸聲。[END]
[Q]江雪[A]千山鳥飛絕，萬逕人蹤滅。孤舟蓑笠翁，獨釣寒江雪。[END]
[Q]零陵早春[A]問春從此去，幾日到秦原。憑寄還鄉夢，殷勤入故園。[END]
[Q]春懷故園[A]九扈鳴已晚，楚鄉農事春。悠悠故池水，空待灌園人。[END]
[Q]讚三十六祖頌  其一[A]師子體無二，拈花應笑時。然燈從此焰，不斷至今輝。[END]
[Q]讚三十六祖頌  其二[A]誰易阿誰難，多聞不透關。忽解空無我，內海更藏山。[END]
[Q]讚三十六祖頌  其三[A]無事商那和，翛然了義多。是法不可說，轉念摩嚕陀。[END]
[Q]讚三十六祖頌  其四[A]優波耶鞠多，三昧力降魔。法傳香種子，意氣尚周羅。[END]
[Q]讚三十六祖頌  其五[A]提多迦初生，光超日月燈。山頂泉迸涌，此路少人行。[END]
[Q]讚三十六祖頌  其六[A]大士彌遮迦，憶昔阿私陀。邪正通一道，無法不調和。[END]
[Q]讚三十六祖頌  其一○[A]脇本號難生，泥牛入海耕。隨機千萬轉，無上亦無行。[END]
[Q]讚三十六祖頌  其一一[A]咄哉瞿曇氏，唯富那夜奢。不拘有無種，遍地法蓮華。[END]
[Q]讚三十六祖頌  其一三[A]迦毗摩羅師，外道成正真。了斯第一義，非故亦非新。[END]
[Q]讚三十六祖頌  其一四[A]龍樹非形相，獨現圓月體。說法如虛空，非舌談真理。[END]
[Q]讚三十六祖頌  其一六[A]過去娑婆樹，如是羅睺羅。師子同坐食，付般若摩訶。[END]
[Q]讚三十六祖頌  其一七[A]莊嚴聖王子，僧迦號難提。棄國避世榮，便入三摩底。[END]
[Q]讚三十六祖頌  其一九[A]降生月氏國，名鳩摩羅多。宿乘尊者記，不二阿彌陀。[END]
[Q]讚三十六祖頌  其二○[A]闍夜多因地，昔爲自在天。一契無作性，大用得言前。[END]
[Q]讚三十六祖頌  其二一[A]婆修盤頭尊，曾禮大光明。以杖畫佛面，悔過復天真。[END]
[Q]讚三十六祖頌  其二二[A]國名常自在，王子摩拏羅。化鶴成菩薩，動止湧禪河。[END]
[Q]讚三十六祖頌  其二四[A]真師子法身，究竟無頭尾。賺當盲眼人，華空疑不是。[END]
[Q]讚三十六祖頌  其二六[A]德勝王太子，號不如密多。指山還梵志，魔群不奈何。[END]
[Q]讚三十六祖頌  其二七[A]般若多羅法，非廣亦非狹。翠竹與黄華，長松并短柏。[END]
[Q]讚三十六祖頌  其三○[A]精通無說說，本地亦無生。無生花滿地，本傳無盡燈。[END]
[Q]三昧諸頌  其四[A]空色無邊際，離垢摩尼圓。能依實相用，助發有龍天。[END]
[Q]偈頌五首  其三[A]有無俱不到，生滅豈相干。得者隨機應，未達莫顢頇。[END]
[Q]贊三寶  其三[A]迷悟本同光，信時無隱藏。幻空如夢體，三昧覺華王。[END]
[Q]與王巡檢  其二[A]達磨非爲後，瞿曇未是先。當來無量劫，懶翁得自然。[END]
[Q]金剛隨機無盡頌 法會因由分第一 其一[A]舍衛多精舍，常光非晝夜。波斯擁出世，摩尼不知價。[END]
[Q]金剛隨機無盡頌 法會因由分第一 其二[A]祇園境最幽，太子施功周。本心無住著，顯法有來由。[END]
[Q]金剛隨機無盡頌 法會因由分第一 其三[A]聖凡同遣日，盡講波羅蜜。□唯解空知，更不勞心力。[END]
[Q]金剛隨機無盡頌 法會因由分第一 其四[A]法會起因出，平地起波流。含靈同佛性，忙忙不肯休。[END]
[Q]金剛隨機無盡頌 法會因由分第一 其五[A]食乞王城罷，說箇無生話。是法皆平□，本自無高下。[END]
[Q]金剛隨機無盡頌 法會因由分第一 其六[A]齋餘衣鉢收，心外更無求。法王灌頂子，離相性優游。[END]
[Q]金剛隨機無盡頌 法會因由分第一 其七[A]欲窮千里目，野干渾狐族。大家歸去來，莫道盆光覆。[END]
[Q]金剛隨機無盡頌 法會因由分第一 其八[A]更上一層樓，清風似餌鈎。纖鱗吞不得，莫怪釣竿頭。[END]
[Q]金剛隨機無盡頌 善現起請分第二 其一[A]善吉言初有，樂欲聞初首。不墮往來機，中間無所有。[END]
[Q]金剛隨機無盡頌 善現起請分第二 其二[A]慈尊護念因，曠大劫相親。眾生皆我子，豈獨出家人。[END]
[Q]金剛隨機無盡頌 善現起請分第二 其三[A]菩提無相貌，凡夫多變豹。不落墮野狐，不昧猶成罩。[END]
[Q]金剛隨機無盡頌 善現起請分第二 其四[A]降伏在何人，能言不能聲。解語非關舌，廓然風月清。[END]
[Q]金剛隨機無盡頌 善現起請分第二 其五[A]如是真如是，無□不心地。觸目應菩提，名標法身義。[END]
[Q]金剛隨機無盡頌 善現起請分第二 其六[A]諦聽須諦聽，要□靈山令。迦葉以心聞，達士宗禪定。[END]
[Q]金剛隨機無盡頌 善現起請分第二 其七[A]一堂風冷澹，翠竹籠軒檻。夜靜松聲清，蟾光凝湛湛。[END]
[Q]金剛隨機無盡頌 善現起請分第二 其八[A]千古意分明，萬國賀昇平。昨夜泥牛吼，今早木雞鳴。[END]
[Q]金剛隨機無盡頌 大乘正宗分第三 其一[A]欲說宗乘正，不落凡兼聖。有無俱不到，截斷邪師柄。[END]
[Q]金剛隨機無盡頌 大乘正宗分第三 其二[A]宗乘正若何，未了說誵訛。要知三十棒，趙州勘老婆。[END]
[Q]金剛隨機無盡頌 大乘正宗分第三 其三[A]四生空鳥迹，六道無見覓。十二假因緣，了幻元無識。[END]
[Q]金剛隨機無盡頌 大乘正宗分第三 其四[A]三界蜃樓歌，龍女念摩訶。驪珠將獻佛，無垢越娑婆。[END]
[Q]金剛隨機無盡頌 大乘正宗分第三 其五[A]諸法元非相，示法明心量。於一微塵中，森羅及萬象。[END]
[Q]金剛隨機無盡頌 大乘正宗分第三 其六[A]無餘任滅磨，應不唱巴歌。真如法界內，無自也無他。[END]
[Q]金剛隨機無盡頌 大乘正宗分第三 其七[A]富嫌千口少，煩惱何時了。地獄與天堂，歷歷無人曉。[END]
[Q]金剛隨機無盡頌 大乘正宗分第三 其八[A]貧恨一心多，此心却老婆。打破關南鼓，和起德山歌。[END]
[Q]金剛隨機無盡頌 妙行無住分第四 其一[A]妙行無拘執，三界非出入。相對且無言，巍巍獨足立。[END]
[Q]金剛隨機無盡頌 妙行無住分第四 其二[A]諸塵勿易難，那箇別歸關。可憐迷妄者，橫錫步雲山。[END]
[Q]金剛隨機無盡頌 妙行無住分第四 其三[A]虛空無限量，普光明殿量。百千三昧門，在一毛頭上。[END]
[Q]金剛隨機無盡頌 妙行無住分第四 其四[A]福德絕遮欄，生死不相關。不住心布施，越彼煉凡丹。[END]
[Q]金剛隨機無盡頌 妙行無住分第四 其五[A]月浸巖松冷，唯此身心肯。眾生即佛性，佛與眾生等。[END]
[Q]金剛隨機無盡頌 妙行無住分第四 其六[A]霜凌溪竹寒，雲外疊峰巒。誰人知此意，獨坐且深觀。[END]
[Q]金剛隨機無盡頌 妙行無住分第四 其七[A]只聞風擊響，圓通銷妄想。旋汝倒聞機，直下分斤兩。[END]
[Q]金剛隨機無盡頌 妙行無住分第四 其八[A]知是幾年竿，細察早顢頇。一聲無孔笛，寥寥天地寬。[END]
[Q]金剛隨機無盡頌 如理實見分第五 其二[A]方明實見身，見身非是身。法身無所得，非相本來人。[END]
[Q]金剛隨機無盡頌 如理實見分第五 其三[A]如來非所說，要解無說說。將無聞爲聞，方達西來訣。[END]
[Q]金剛隨機無盡頌 如理實見分第五 其四[A]凡有即虛名，恰似曉天雲。日高風一掃，萬里廓然明。[END]
[Q]金剛隨機無盡頌 如理實見分第五 其五[A]赤水珠難隱，無限人撈捃。罔象性無求，得了何憑准。[END]
[Q]金剛隨機無盡頌 如理實見分第五 其六[A]華胥夢易惺，盡屬髑髏精。却將夢說夢，何日得超升。[END]
[Q]金剛隨機無盡頌 如理實見分第五 其七[A]誰知席帽下，今日猶疑怕。獨有裴相知，鼻孔遼天跨。[END]
[Q]金剛隨機無盡頌 如理實見分第五 其八[A]元是昔愁人，昔愁元本真。迷己爲物者，淪却受辛懃。[END]
[Q]金剛隨機無盡頌 正信希有分第六 其一[A]戒福修持眾，罕得無心用。眾生肉爲菜，講論喧天鬨。[END]
[Q]金剛隨機無盡頌 正信希有分第六 其二[A]於中正信希，悟了始方知。見聞如幻翳，拈來總是機。[END]
[Q]金剛隨機無盡頌 正信希有分第六 其三[A]善根經遠劫，一念還迦葉。微笑領玄宗，了本無交涉。[END]
[Q]金剛隨機無盡頌 正信希有分第六 其四[A]取相便成非，窮子不曾歸。寧自拋家業，甘受野狐欺。[END]
[Q]金剛隨機無盡頌 正信希有分第六 其六[A]椶林鳥共飛，一道轉光輝。癡人隨物轉，悟者發真機。[END]
[Q]金剛隨機無盡頌 正信希有分第六 其七[A]青山無限好，自是人顛倒。四時勿變遷，不著從人討。[END]
[Q]金剛隨機無盡頌 正信希有分第六 其八[A]猶道不如歸，歸道不如如。道本無象法，無念契無爲。[END]
[Q]金剛隨機無盡頌 無得無說分第七 其一[A]菩提無定法，一體常周匝。箇裏了無言，圓成無縫塔。[END]
[Q]金剛隨機無盡頌 無得無說分第七 其二[A]如來有說耶，聲聞未辨邪。返成非謗罪，却業雲遮□。[END]
[Q]金剛隨機無盡頌 無得無說分第七 其三[A]聖賢皆一道，十方常浩浩。當體即如來，何須苦脩造。[END]
[Q]金剛隨機無盡頌 無得無說分第七 其四[A]優劣見千差，迷繩謂是蛇。一輪明皎潔，光分幾萬家。[END]
[Q]金剛隨機無盡頌 無得無說分第七 其五[A]朝菌榮非速，一念無延促。超過數量心，智寶非荆玉。[END]
[Q]金剛隨機無盡頌 無得無說分第七 其六[A]溟鯤運不賒，大地一微沙。更有九萬里，依舊入蘆花。[END]
[Q]金剛隨機無盡頌 無得無說分第七 其七[A]南泉中水草，古錐更老倒。放却鼻頭繩，四天無處討。[END]
[Q]金剛隨機無盡頌 無得無說分第七 其八[A]隨處納些些，騎牛已到家。堂前無影木，雪夜忽開花。[END]
[Q]金剛隨機無盡頌 依法出生分第八 其一[A]寶施三千界，住相終成壞。離相達無餘，此是空知解。[END]
[Q]金剛隨機無盡頌 依法出生分第八 其二[A]難齊四句功，五藴未曾空。半夜作天曉，不識日頭紅。[END]
[Q]金剛隨機無盡頌 依法出生分第八 其三[A]徧觀諸佛法，不與群情雜。聲色外威儀，透過魔軍甲。[END]
[Q]金剛隨機無盡頌 依法出生分第八 其四[A]皆出此經中，無法不通同。夜來得一夢，今日又相逢。[END]
[Q]金剛隨機無盡頌 依法出生分第八 其五[A]柳眼窺波綠，豈是人彰目。思量也大奇，響應如虛空。[END]
[Q]金剛隨機無盡頌 依法出生分第八 其六[A]桃腮笑日紅，蝴蝶趁游蜂。好個歸期意，爭似竺文公。[END]
[Q]金剛隨機無盡頌 依法出生分第八 其七[A]不能延數日，盡屬天功力。時節自推遷，此性無拘執。[END]
[Q]金剛隨機無盡頌 依法出生分第八 其八[A]開亦是春風，未免一場空。明明分五葉，結果自然同。[END]
[Q]金剛隨機無盡頌 一相無相分第九 其一[A]不與諸塵入，雨洒何曾濕。八風吹不動，卓然獨存立。[END]
[Q]金剛隨機無盡頌 一相無相分第九 其二[A]方能預聖流，常在更何求。迥然超彼岸，莫戀涯頭舟。[END]
[Q]金剛隨機無盡頌 一相無相分第九 其三[A]一來兼不返，我道也擔板。超凡越聖時，腦後方開眼。[END]
[Q]金剛隨機無盡頌 一相無相分第九 其四[A]三昧共優游，何處不風流。見色心無二，無二也休留。[END]
[Q]金剛隨機無盡頌 一相無相分第九 其五[A]離欲心無苦，藥病皆拈却。眼耳有觀音，豈用安手脚。[END]
[Q]金剛隨機無盡頌 一相無相分第九 其六[A]蘭那行自周，空手把鉏頭。人從橋上過，橋流水不流。[END]
[Q]金剛隨機無盡頌 一相無相分第九 其七[A]牧童真可樂，摘草吹畫角。撒手撫牛身，鼻孔難摸索。[END]
[Q]金剛隨機無盡頌 一相無相分第九 其八[A]歸去倒騎牛，乾坤得自由。知道江山闊，圓成六不收。[END]
[Q]金剛隨機無盡頌 莊嚴浄土分第十 其一[A]昔日然燈所，見聞非我語。方成授記因，達道超今古。[END]
[Q]金剛隨機無盡頌 莊嚴浄土分第十 其二[A]曾無一法侵，心外更無心。月冷空當午，松寒露滿襟。[END]
[Q]金剛隨機無盡頌 莊嚴浄土分第十 其三[A]莊嚴諸佛土，我道無門戶。清浄表莊嚴，未達人多悮。[END]
[Q]金剛隨機無盡頌 莊嚴浄土分第十 其四[A]清浄自生心，心生三界沈。若心生住相，依舊入稠林。[END]
[Q]金剛隨機無盡頌 莊嚴浄土分第十 其五[A]無住真難見，見見非是見。見不能及時，頭頭隨物現。[END]
[Q]金剛隨機無盡頌 莊嚴浄土分第十 其六[A]非身大莫尋，日落隔天陰。露柱侵雲漢，井是丈三深。[END]
[Q]金剛隨機無盡頌 莊嚴浄土分第十 其七[A]山雲昨夜雨，簷頭滴滴舉。寒山拾得知，雙雙爲伴侶。[END]
[Q]金剛隨機無盡頌 莊嚴浄土分第十 其八[A]溪水曉來深，片光萬物新。相識滿天下，知心能幾人。[END]
[Q]金剛隨機無盡頌 無爲福勝分第十一 其一[A]四句難談說，修多羅指月。□若復見時，珍重了真歇。[END]
[Q]金剛隨機無盡頌 無爲福勝分第十一 其二[A]持經不自誇，白玉本無瑕。若還更道會，碓觜却生花。[END]
[Q]金剛隨機無盡頌 無爲福勝分第十一 其三[A]施心超剎寶，晴空日杲杲。幽獨迥無私，至今漫百草。[END]
[Q]金剛隨機無盡頌 無爲福勝分第十一 其四[A]得福勝河沙，這裏又勾加。亦無所得故，菩提薩埵耶。[END]
[Q]金剛隨機無盡頌 無爲福勝分第十一 其五[A]萬物陣芻狗，靈鑑無能守。我尚不可得，非我何可有。[END]
[Q]金剛隨機無盡頌 無爲福勝分第十一 其六[A]諸緣眼病花，長安幾萬家。露地白牛穩，休誇鹿牛車。[END]
[Q]金剛隨機無盡頌 無爲福勝分第十一 其七[A]因游樵子徑，底事因緣定。不唱葛藤歌，打個直截令。[END]
[Q]金剛隨機無盡頌 無爲福勝分第十一 其八[A]誤入葛洪家，說盡天涯話。爾我無自性，常光徧天下。[END]
[Q]金剛隨機無盡頌 尊重正教分第十二 其一[A]正教堪尊重，一法共不共。十八不共時，滅却南柯夢。[END]
[Q]金剛隨機無盡頌 尊重正教分第十二 其二[A]人天幸指迷，初機但受持。菴園無滴漏，天曉始方知。[END]
[Q]金剛隨機無盡頌 尊重正教分第十二 其三[A]脩羅皆供養，天人咸戴仰。不離此經中，念念來還往。[END]
[Q]金剛隨機無盡頌 尊重正教分第十二 其四[A]塔廟比摩尼，覺了不修持。身中真舍利，只恐自狐疑。[END]
[Q]金剛隨機無盡頌 尊重正教分第十二 其五[A]隨說功尤博，何况精心覺。□□無學人，即是大圓覺。[END]
[Q]金剛隨機無盡頌 尊重正教分第十二 其六[A]能持行不低，天龍守護伊。中塗生告別，拔苦與耕犁。[END]
[Q]金剛隨機無盡頌 尊重正教分第十二 其七[A]龍宮盈海藏，金口親宣唱。字字不違賢，個中絕名相。[END]
[Q]金剛隨機無盡頌 尊重正教分第十二 其八[A]但是此筌蹄，少室老狐癡。九年面壁守，梁王不透機。[END]
[Q]金剛隨機無盡頌 如法受持分第十三 其一[A]善現重伸請，妙悟心清醒。實扣此經名，豈欲談虛境。[END]
[Q]金剛隨機無盡頌 如法受持分第十三 其二[A]當何奉此經，直千金□□。諸佛從此出，十地尚魂驚。[END]
[Q]金剛隨機無盡頌 如法受持分第十三 其三[A]金剛真般若，默契非談寫。教外別傳人，世間希得者。[END]
[Q]金剛隨機無盡頌 如法受持分第十三 其四[A]名字假宗乘，宗乘豈立名。得兔忘蹄去，通方萬里平。[END]
[Q]金剛隨機無盡頌 如法受持分第十三 其五[A]既剖塵中卷，三千及大千。□□□□□，鼓眾看喧天。[END]
[Q]金剛隨機無盡頌 如法受持分第十三 其六[A]休擎日下燈，髑髏照路行。一日皮相離，零落撒荒坑。[END]
[Q]金剛隨機無盡頌 如法受持分第十三 其七[A]欲知親切處，必定無本據。忽然言不會，勘破面壁覷。[END]
[Q]金剛隨機無盡頌 如法受持分第十三 其八[A]庾嶺問南能，踏碓到三更。誰知憨俗漢，紹祖列傳燈。[END]
[Q]金剛隨機無盡頌 離相寂滅分第十四 其一[A]慧命聞深義，五體如山禮。學海一時乾，心空方及第。[END]
[Q]金剛隨機無盡頌 離相寂滅分第十四 其二[A]忻悲淚濕巾，憶昔枉精神。今朝聞道矣，夕死也甘心。[END]
[Q]金剛隨機無盡頌 離相寂滅分第十四 其三[A]金佛曾忍辱，樂處巖菴宿。忽睹歌利王，將直拗作曲。[END]
[Q]金剛隨機無盡頌 離相寂滅分第十四 其四[A]支解不生嗔，語默自忻忻。深知無相貌，木石表虛形。[END]
[Q]金剛隨機無盡頌 離相寂滅分第十四 其五[A]道大言無妄，佛誠說非誑。如是接群生，生滅心說謗。[END]
[Q]金剛隨機無盡頌 離相寂滅分第十四 其六[A]心空行亦純，轉不退機輪。鄉關無異路，花發洞中春。[END]
[Q]金剛隨機無盡頌 離相寂滅分第十四 其七[A]千峰消積雪，巖溜聲清切。回首睹梅開，疑是梅花裂。[END]
[Q]金剛隨機無盡頌 離相寂滅分第十四 其八[A]萬木自回春，向道無故新。勸君休取相，拈起轉光鱗。[END]
[Q]金剛隨機無盡頌 持經功德分第十五 其一[A]功德無邊量，不及如回向。回向理不如，妄想顛倒誑。[END]
[Q]金剛隨機無盡頌 持經功德分第十五 其二[A]持經力荷擔，忘機越聖凡。深心奉塵剎，古佛共同參。[END]
[Q]金剛隨機無盡頌 持經功德分第十五 其三[A]施身空造作，欲求無上覺。勤苦歷僧祇，對面還失却。[END]
[Q]金剛隨機無盡頌 持經功德分第十五 其四[A]小法勿貪婪，無二亦無三。唯此一事實，何用廣言談。[END]
[Q]金剛隨機無盡頌 持經功德分第十五 其五[A]室內交珍寶，方悔初顛倒。白日上雲霄，帝里風光好。[END]
[Q]金剛隨機無盡頌 持經功德分第十五 其六[A]門前廢草菴，平常不離方。失却菴中主，猶是雅郎當。[END]
[Q]金剛隨機無盡頌 持經功德分第十五 其七[A]信心纔不逆，心外非他覓。一體更無餘，無餘也不識。[END]
[Q]金剛隨機無盡頌 持經功德分第十五 其八[A]當處即瞿曇，骨董兩頭擔。頭長三尺二，身著七斤衫。[END]
[Q]金剛隨機無盡頌 能浄業障分第十六 其一[A]持誦心無輟，不事閑言說。夜夜禮觀音，水裏撈明月。[END]
[Q]金剛隨機無盡頌 能浄業障分第十六 其二[A]爲人受困窮，真金喚作銅。棄之尋鈍鐵，攬外钁頭空。[END]
[Q]金剛隨機無盡頌 能浄業障分第十六 其三[A]信知先世業，淪苦於塵劫。今日受持經，我相漸休歇。[END]
[Q]金剛隨機無盡頌 能浄業障分第十六 其四[A]惡道自銷鎔，因明智慧通。久客還元舍，不離舊家風。[END]
[Q]金剛隨機無盡頌 能浄業障分第十六 其五[A]冰泮春池日，野岸花狼藉。傷嗟今古人，幾個知恩力。[END]
[Q]金剛隨機無盡頌 能浄業障分第十六 其六[A]花殘晚壑風，烟寺一聲鐘。若能從此人，直下悟心宗。[END]
[Q]金剛隨機無盡頌 能浄業障分第十六 其七[A]君看蓮出水，萬物安堪比。居塵不染塵，欲界行禪理。[END]
[Q]金剛隨機無盡頌 能浄業障分第十六 其八[A]根在淤泥中，花開麗日紅。潔精無玷汙，明月却相融。[END]
[Q]金剛隨機無盡頌 究竟無我分第十七 其一[A]菩提真無我，圓知見可可。若言更不會，丙丁來求火。[END]
[Q]金剛隨機無盡頌 究竟無我分第十七 其二[A]當生如是心，絕待本靈明。迦葉門庭廣，直是不容針。[END]
[Q]金剛隨機無盡頌 究竟無我分第十七 其三[A]眾生非滅度，說滅度成誤。真如法界中，你我何門戶。[END]
[Q]金剛隨機無盡頌 究竟無我分第十七 其四[A]承佛記堪任，情忘境自沉。解吹無孔笛，彈得沒絃琴。[END]
[Q]金剛隨機無盡頌 究竟無我分第十七 其五[A]溈山牛加字，鼻孔皆相似。牧人執杖看，免惹閑公事。[END]
[Q]金剛隨機無盡頌 究竟無我分第十七 其六[A]雙林髻插簪，實志共同參。梁王宣命處，一拍令通三。[END]
[Q]金剛隨機無盡頌 究竟無我分第十七 其七[A]經行誰得見，假相天真現。不得誌公時，也是深秋扇。[END]
[Q]金剛隨機無盡頌 究竟無我分第十七 其八[A]半夜老猿吟，驚起木觀音。拶著虛空背，相打到天明。[END]
[Q]金剛隨機無盡頌 一體同觀分第十八 其一[A]國土河沙數，廣論無遮護。窮閑一個人，無裩又沒袴。[END]
[Q]金剛隨機無盡頌 一體同觀分第十八 其二[A]眾生種性深，安可類圓心。妄迷塵數業，三界自漂沉。[END]
[Q]金剛隨機無盡頌 一體同觀分第十八 其三[A]直須全五眼，私業無家產。天地也不知，莫怪渠儂懶。[END]
[Q]金剛隨機無盡頌 一體同觀分第十八 其四[A]不可得三心，圓光得一尋。成就一切義，無古亦無今。[END]
[Q]金剛隨機無盡頌 一體同觀分第十八 其五[A]室內千燈晃，佛有何形狀。如浄瑠璃中，內現真金相。[END]
[Q]金剛隨機無盡頌 一體同觀分第十八 其六[A]潭容萬像沉，識水悟心深。堂堂空界月，癡猿徹夜尋。[END]
[Q]金剛隨機無盡頌 一體同觀分第十八 其七[A]落花隨流水，劉阮曾拈起。喫了入桃源，未是真如理。[END]
[Q]金剛隨機無盡頌 一體同觀分第十八 其八[A]明月尚孤吟，松風似海音。海枯終見底，人死不知心。[END]
[Q]金剛隨機無盡頌 法界通化分第十九 其一[A]福德元無實，本光常湛寂。圓明法界內，杳廓無窮極。[END]
[Q]金剛隨機無盡頌 法界通化分第十九 其二[A]方云福德多，多數尚誵訛。法身超數量，菩提薩婆訶。[END]
[Q]金剛隨機無盡頌 法界通化分第十九 其三[A]大千堆七寶，不及黄頭老。剎剎等微塵，當□日杲杲。[END]
[Q]金剛隨機無盡頌 法界通化分第十九 其四[A]法界是檀那，人天福德魔。力盡箭還墜，依前入愛河。[END]
[Q]金剛隨機無盡頌 法界通化分第十九 其五[A]樵唱牽漁唱，川陸無間障。兩個且無聲，佛在舌頭上。[END]
[Q]金剛隨機無盡頌 法界通化分第十九 其六[A]田歌答郢歌，露柱中心和。田郢本自無，露柱是什麽。[END]
[Q]金剛隨機無盡頌 法界通化分第十九 其七[A]不辭山路遠，要見唐朝面。對面也不識，誰知者方便。[END]
[Q]金剛隨機無盡頌 法界通化分第十九 其八[A]蹈雪也須過，不是聽巴歌。□見本來人，雪曲應難和。[END]
[Q]金剛隨機無盡頌 離色離相分第二十 其一[A]色相因緣離，須明真智慧。古鏡復重磨，照天更照地。[END]
[Q]金剛隨機無盡頌 離色離相分第二十 其二[A]頭頭見佛身，元是本來人。棒打不回頭，照靈非故新。[END]
[Q]金剛隨機無盡頌 離色離相分第二十 其三[A]如來言具足，切莫外馳逐。當體即無餘，曹溪留一宿。[END]
[Q]金剛隨機無盡頌 離色離相分第二十 其四[A]非相即能仁，莫錯認金輪。行圓三十二，慈悲普濟人。[END]
[Q]金剛隨機無盡頌 離色離相分第二十 其五[A]榮辱空中響，迷真逐妄想。觀其所由來，盡屬虛撈攘。[END]
[Q]金剛隨機無盡頌 離色離相分第二十 其六[A]山河鏡上塵，獼猴背苦辛。參玄識得鏡，了了見方親。[END]
[Q]金剛隨機無盡頌 離色離相分第二十 其七[A]烟村三月雨，物物皆相許。只欠自承當，顯露堂堂底。[END]
[Q]金剛隨機無盡頌 離色離相分第二十 其八[A]別是一家春，豈俱日月輪。諸法不相到，閑身混白雲。[END]
[Q]金剛隨機無盡頌 非說所說分第二十一 其一[A]無說名真說，唯有□迦葉。無聞而聞聞，四七當頭別。[END]
[Q]金剛隨機無盡頌 非說所說分第二十一 其二[A]真聞信不猜，無去亦無來。聲聞無見解，人天幾萬回。[END]
[Q]金剛隨機無盡頌 非說所說分第二十一 其三[A]若言佛有說，執指爲真月。月指兩俱迷，昧修多羅□。[END]
[Q]金剛隨機無盡頌 非說所說分第二十一 其四[A]即自謗如來，何因得辯才。和風三二月，花發爲誰開。[END]
[Q]金剛隨機無盡頌 非說所說分第二十一 其五[A]貝葉非文字，决擇世間事。義理妙難通，假立多門路。[END]
[Q]金剛隨機無盡頌 非說所說分第二十一 其六[A]琅函訓小孩，得了笑咍咍。欲求天外事，須棄世間財。[END]
[Q]金剛隨機無盡頌 非說所說分第二十一 其七[A]一條楖𣗖杖，兩頭光晃晃。打破須彌山，掛在眉頭上。[END]
[Q]金剛隨機無盡頌 非說所說分第二十一 其八[A]南嶽與天台，皆入鼻孔內。試問野狐精，你作麽生會。[END]
[Q]金剛隨機無盡頌 無法可得分第二十二 其一[A]佛得菩提法，然燈默不答。無法可得耶，妙理還周匝。[END]
[Q]金剛隨機無盡頌 無法可得分第二十二 其二[A]爲無所得耶，窮理絕纖瑕。不可得中得，無礙亦無遮。[END]
[Q]金剛隨機無盡頌 無法可得分第二十二 其三[A]信知如是是，如是是非是。真如無是非，咄哉休瞌睡。[END]
[Q]金剛隨機無盡頌 無法可得分第二十二 其四[A]如是□些些，翠竹與黄花。打鼓弄琵琶，還我一會家。[END]
[Q]金剛隨機無盡頌 無法可得分第二十二 其五[A]迦葉金襴外，多少人不會。應以色求我，不妨淪劫背。[END]
[Q]金剛隨機無盡頌 無法可得分第二十二 其六[A]相如玉片瑕，翳眼有空花。投機不施笏，定動豈能差。[END]
[Q]金剛隨機無盡頌 無法可得分第二十二 其七[A]只知聞信馬，髑髏徧天下。是他無不知，忙忙渾晝夜。[END]
[Q]金剛隨機無盡頌 無法可得分第二十二 其八[A]不覺誤隨車，迷己爲他家。指南却作北，妄意繞天涯。[END]
[Q]金剛隨機無盡頌 浄心行善分第二十三 其一[A]是法無高下，純一非晝夜。無故亦無新，非真亦非假。[END]
[Q]金剛隨機無盡頌 浄心行善分第二十三 其二[A]菩提元等平，摩尼一顆明。非色非非色，了自本無名。[END]
[Q]金剛隨機無盡頌 浄心行善分第二十三 其三[A]我人消息盡，忘軀失却命。參方不遇人，却乃成心病。[END]
[Q]金剛隨機無盡頌 浄心行善分第二十三 其四[A]善道自然生，萬里體中行。慈悲兼惠施，念念我無能。[END]
[Q]金剛隨機無盡頌 浄心行善分第二十三 其五[A]暖律潜消凍，萬國春風動。柳上一聲鶯，喚醒輪迴夢。[END]
[Q]金剛隨機無盡頌 浄心行善分第二十三 其六[A]春池夜長萍，浮生豈暫停。解說千古事，到老也無成。[END]
[Q]金剛隨機無盡頌 浄心行善分第二十三 其七[A]但知行好事，好事不如無。金剛元是鐵，秋至雁銜蘆。[END]
[Q]金剛隨機無盡頌 浄心行善分第二十三 其八[A]莫要問前程，何方不現成。動用語默處，不欠一微針。[END]
[Q]金剛隨機無盡頌 福智無比分第二十四 其一[A]世界須彌主，法身徧寰宇。拄地復撐天，切忌知人舉。[END]
[Q]金剛隨機無盡頌 福智無比分第二十四 其二[A]三千等大千，佛化進程言。恒河沙眾義，會底豈勞詮。[END]
[Q]金剛隨機無盡頌 福智無比分第二十四 其三[A]皆爲七寶聚，布施心所住。人天小果因，爭得入佛位。[END]
[Q]金剛隨機無盡頌 福智無比分第二十四 其四[A]廣施布無邊，終不了心源。於性無利益，福盡果還偏。[END]
[Q]金剛隨機無盡頌 福智無比分第二十四 其五[A]未抵如來智，通明成大慧。用處不換機，隱顯頭頭是。[END]
[Q]金剛隨機無盡頌 福智無比分第二十四 其六[A]無爲福勝田，頓覺如來禪。阿鼻剎那滅，八萬及四千。[END]
[Q]金剛隨機無盡頌 福智無比分第二十四 其七[A]海門風靜夜，滿月遼天掛。除非知不知，實相憑誰話。[END]
[Q]金剛隨機無盡頌 福智無比分第二十四 其八[A]天際月輪圓，澄澄湛覺源。無風休覓浪，說甚老婆禪。[END]
[Q]金剛隨機無盡頌 化無所化分第二十五 其一[A]調御無他念，萬行俱無欠。只是老婆心，三乘分頓漸。[END]
[Q]金剛隨機無盡頌 化無所化分第二十五 其二[A]凡夫有我儂，貪嗔百種兇。佛說多方便，令歸此法中。[END]
[Q]金剛隨機無盡頌 化無所化分第二十五 其三[A]群情非外物，萬莫生輕忽。皆是自家心，外心無餘佛。[END]
[Q]金剛隨機無盡頌 化無所化分第二十五 其四[A]不宰是真功，色不異於空。起時唯法起，眼瞎耳兼聾。[END]
[Q]金剛隨機無盡頌 化無所化分第二十五 其五[A]飯湧維摩鉢，聞香即解脫。後來香積人，到被他輪撥。[END]
[Q]金剛隨機無盡頌 化無所化分第二十五 其六[A]盃涵落廣弓，疑蛇病腹中。一切著眼壞，誰肯學真空。[END]
[Q]金剛隨機無盡頌 化無所化分第二十五 其七[A]世間多少事，千門并萬戶。乞晴便得晴，祈雨便應副。[END]
[Q]金剛隨機無盡頌 化無所化分第二十五 其八[A]總在不言中，一默絕狐蹤。若不是文殊，維摩枉費工。[END]
[Q]金剛隨機無盡頌 法身非相分第二十六 其一[A]法界全身量，在一毫頭上。西天牛喫禾，東土馬腹脹。[END]
[Q]金剛隨機無盡頌 法身非相分第二十六 其二[A]如來一念周，無盡意風流。豐干騎老虎，溈山跨水牛。[END]
[Q]金剛隨機無盡頌 法身非相分第二十六 其三[A]欲觀調御體，窮源須到底。不墮有無空，何處不是你。[END]
[Q]金剛隨機無盡頌 法身非相分第二十六 其四[A]莫作轉輪儔，用識不勞脩。眼前鑑覺破，華亭覆釣舟。[END]
[Q]金剛隨機無盡頌 法身非相分第二十六 其五[A]色見終難見，就裏明須現。迴頭徹見時，不離娘生面。[END]
[Q]金剛隨機無盡頌 法身非相分第二十六 其六[A]聲求不可求，見迹不尋牛。迹在牛還在，不求何自休。[END]
[Q]金剛隨機無盡頌 法身非相分第二十六 其七[A]臨崖看滸眼，滸即是你眼。眼裏有真心，真心非滸眼。[END]
[Q]金剛隨機無盡頌 法身非相分第二十六 其八[A]特地一場愁，角聲吹畫樓。不因勉道者，洎合一生休。[END]
[Q]金剛隨機無盡頌 無斷無滅分第二十七 其一[A]趣向菩提道，可道非常道。無名天地先，十方源浩浩。[END]
[Q]金剛隨機無盡頌 無斷無滅分第二十七 其二[A]當無斷滅心，休將聞見尋。一念無思體，圓通妙智音。[END]
[Q]金剛隨機無盡頌 無斷無滅分第二十七 其三[A]法身元具足，東君無私曲。有木便開花，有笋便抽竹。[END]
[Q]金剛隨機無盡頌 無斷無滅分第二十七 其四[A]境上絕追尋，見境便生心。踢倒浄瓶了，溈山創佛林。[END]
[Q]金剛隨機無盡頌 無斷無滅分第二十七 其五[A]芥納須彌內，萬卷詩書在。須彌納芥子，一字也不會。[END]
[Q]金剛隨機無盡頌 無斷無滅分第二十七 其六[A]毛吞巨海深，一頓飽忻忻。曹溪一滴水，猶尚带辛勤。[END]
[Q]金剛隨機無盡頌 無斷無滅分第二十七 其七[A]驢鳴并犬吠，皆標第一義。幪頭都不知，一體包天地。[END]
[Q]金剛隨機無盡頌 無斷無滅分第二十七 其八[A]何日不觀音，六窗一晃明。十方俱擊鼓，一處一時鳴。[END]
[Q]金剛隨機無盡頌 不受不貪分第二十八 其一[A]法法知無我，坐却聖凡個。德山拄杖親，要打劉鐵磨。[END]
[Q]金剛隨機無盡頌 不受不貪分第二十八 其二[A]心心忍最玄，無中絕二邊。南山燒起火，北山得翠烟。[END]
[Q]金剛隨機無盡頌 不受不貪分第二十八 其三[A]不應貪福德，强接無生客。聞聲恰似聾，見聲非外色。[END]
[Q]金剛隨機無盡頌 不受不貪分第二十八 其四[A]隨處示威權，𣗖棘金剛圈。世人吞得者，萬古入燈傳。[END]
[Q]金剛隨機無盡頌 不受不貪分第二十八 其五[A]緣岸嚴陵釣，半夜守天曉。及至日頭紅，未免隨他照。[END]
[Q]金剛隨機無盡頌 不受不貪分第二十八 其六[A]平湖范蠡舡，空恨萬波前。不觀天上月，徒撈水間天。[END]
[Q]金剛隨機無盡頌 不受不貪分第二十八 其七[A]古今人易老，無異霜凋草。本根依舊青，不解尋元討。[END]
[Q]金剛隨機無盡頌 不受不貪分第二十八 其八[A]片月下伊川，豈是別人源。若還識得水，性海量無邊。[END]
[Q]金剛隨機無盡頌 威儀寂靜分第二十九 其一[A]無所從來去，法身非住處。充滿十方空，言說非本據。[END]
[Q]金剛隨機無盡頌 威儀寂靜分第二十九 其二[A]方稱調御師，大願力弘慈。含靈皆一體，滅度行無私。[END]
[Q]金剛隨機無盡頌 威儀寂靜分第二十九 其三[A]欲明三界主，莫信邪師語。說有有無時，道在未相許。[END]
[Q]金剛隨機無盡頌 威儀寂靜分第二十九 其四[A]莫認四威儀，行住坐卧知。念念皆相應，珍重任時宜。[END]
[Q]金剛隨機無盡頌 威儀寂靜分第二十九 其五[A]伯雪徒擊目，失錢遭罪辱。安心畢竟空，一念無延促。[END]
[Q]金剛隨機無盡頌 威儀寂靜分第二十九 其六[A]陶潜謾皺眉，猶道得歸遲。爭似龐居士，心空及第歸。[END]
[Q]金剛隨機無盡頌 威儀寂靜分第二十九 其七[A]一株庭際柏，青青無變色。不逐四時凋，權指南標格。[END]
[Q]金剛隨機無盡頌 威儀寂靜分第二十九 其八[A]千古任風吹，明月最相宜。寒鴻雲外叫，此意有誰知。[END]
[Q]金剛隨機無盡頌 一合相理分第三十 其一[A]世界元無實，空劫那安石。空由迷妄生，大智安無識。[END]
[Q]金剛隨機無盡頌 一合相理分第三十 其二[A]因緣本自虛，六道渾如醉。一翳滿空花，便落思量句。[END]
[Q]金剛隨機無盡頌 一合相理分第三十 其三[A]有爲皆幻夢，無爲常不動。可惜這圓光，把與髑髏弄。[END]
[Q]金剛隨機無盡頌 一合相理分第三十 其四[A]貪著是凡夫，不著是老盧。老盧今古在，迷背自塗糊。[END]
[Q]金剛隨機無盡頌 一合相理分第三十 其五[A]剎剎波摇影，那箇明心鏡。大海一浮漚，漚破方消醒。[END]
[Q]金剛隨機無盡頌 一合相理分第三十 其六[A]塵塵井覷驢，莫怪目區區。妄迷爭瓦礫，不識夜明珠。[END]
[Q]金剛隨機無盡頌 一合相理分第三十 其七[A]若能與麽解，無買亦無賣。問著不做聲，咄他云作怪。[END]
[Q]金剛隨機無盡頌 一合相理分第三十 其八[A]方得契如如，倒騎三脚驢。踏翻毗盧頂，露出一文殊。[END]
[Q]金剛隨機無盡頌 知見不生分第三十一 其一[A]真見實不見，當臺鏡中面。元是本來人，不著求方便。[END]
[Q]金剛隨機無盡頌 知見不生分第三十一 其二[A]真如實不如，萬法了無依。鐘中無鼓響，不墮往來機。[END]
[Q]金剛隨機無盡頌 知見不生分第三十一 其三[A]如來重舉問，不是等閑論。眾生習氣深，免墮三乘分。[END]
[Q]金剛隨機無盡頌 知見不生分第三十一 其四[A]慮恐後來迷，黄葉止孩啼。依前不是息，閑且伸眉□。[END]
[Q]金剛隨機無盡頌 知見不生分第三十一 其五[A]法應如是解，其餘休捏怪。六臂任三頭，一心無變壞。[END]
[Q]金剛隨機無盡頌 知見不生分第三十一 其六[A]有解却成非，猶未盡離微。一體含法界，無知無不知。[END]
[Q]金剛隨機無盡頌 知見不生分第三十一 其七[A]洪鐘渾鐵鑄，懸樓插雲勢。摇杵一擊時，此聲振天地。[END]
[Q]金剛隨機無盡頌 知見不生分第三十一 其八[A]鼓是兩頭皮，禾山打不迷。道吾聞舉笏，能有幾人知。[END]
[Q]金剛隨機無盡頌 應化非真分第三十二 其一[A]應化即非真，高山水底行。有情皆是妄，無妄勝南能。[END]
[Q]金剛隨機無盡頌 應化非真分第三十二 其二[A]有爲皆夢形，顛倒執三生。善財不費力，百城一念登。[END]
[Q]金剛隨機無盡頌 應化非真分第三十二 其三[A]如如皆合道，休向外邊討。大地作纖塵，萬里無莖草。[END]
[Q]金剛隨機無盡頌 應化非真分第三十二 其四[A]七寶豈齊經，福多不離心。心心心是佛，何處更堪尋。[END]
[Q]金剛隨機無盡頌 應化非真分第三十二 其五[A]說時不取相，相說却成誑。不誑不謗時，如如真金像。[END]
[Q]金剛隨機無盡頌 應化非真分第三十二 其六[A]無相中爲人，天鼓發音聲。汝等諸天人，昔爲地獄身。[END]
[Q]金剛隨機無盡頌 應化非真分第三十二 其七[A]易開終始口，會理休分剖。照鏡失却頭，引惹波波走。[END]
[Q]金剛隨機無盡頌 應化非真分第三十二 其八[A]難保歲寒心，至道只如今。知命愁難入，無私禍不侵。[END]
[Q]金剛隨機無盡頌 歎仰流通 其一[A]釋梵龍天眾，憍尸加敬重。悟佛了無生，悟與含靈共。[END]
[Q]金剛隨機無盡頌 歎仰流通 其二[A]欽聞如是經，徧吉示知音。天上及地下，盡屬法王心。[END]
[Q]金剛隨機無盡頌 歎仰流通 其三[A]同心咸信受，萬行俱圓就。一道灌眾生，誓願弘慈救。[END]
[Q]金剛隨機無盡頌 歎仰流通 其四[A]共喜免竛竮，超越生死名。將虛却作實，以平報不平。[END]
[Q]金剛隨機無盡頌 歎仰流通 其五[A]綠綺霜前奏，妙音無不透。凡夫入耳通，禪家爲有漏。[END]
[Q]金剛隨機無盡頌 歎仰流通 其六[A]焦琴月下聽，露柱却知音。世人應不會，側耳立松陰。[END]
[Q]金剛隨機無盡頌 歎仰流通 其七[A]曲終人不見，惟日面月面。盡是龜毛布，漫却琉璃殿。[END]
[Q]金剛隨機無盡頌 歎仰流通 其八[A]江上數峰青，露出卷心經。明明沒個字，向道祇如今。[END]
[Q]金剛隨機無盡頌 結實分主 其一[A]建業蕭梁子，歷劫宗心祖。誌公一會人，顯道騰今古。[END]
[Q]金剛隨機無盡頌 結實分主 其二[A]能執般若鋒，發信力難窮。豈羨金輪位，只樂佛心通。[END]
[Q]金剛隨機無盡頌 結實分主 其三[A]劈開三十二，金點琉瑠器。燦爛爍光輝，誰解分明契。[END]
[Q]金剛隨機無盡頌 結實分主 其四[A]削去百千重，字字括歸宗。達佛真知見，不離此心中。[END]
[Q]金剛隨機無盡頌 結實分主 其五[A]義寫非臺鏡，廓照圓融浄。當頭底是誰，不識方稱定。[END]
[Q]金剛隨機無盡頌 結實分主 其六[A]心傳靜夜鐘，意在九霄中。佇聽鐘聲響，爲人萬劫窮。[END]
[Q]金剛隨機無盡頌 結實分主 其七[A]青山藏不得，走殺參禪客。拶破洛浦珠，面前光烜赫。[END]
[Q]金剛隨機無盡頌 結實分主 其八[A]明月却相容，獨坐大雄峰。三身與四智，妙在一塵中。[END]
[Q]頌古九十八首  其二六[A]化身千百億，不得箇相識。傷嗟今古人，誰是知恩力。[END]
[Q]頌古九十八首  其三三[A]箇中須得意，□□又生疑。本不假脩造，識破現圓如。[END]
[Q]中巖十八詠 慈姥巖[A]棲巖既下集，賓天復上征。八子似荀氏，中當有慈明。[END]
[Q]中巖十八詠 羅漢洞[A]釋迦行中國，設教周孔同。吾知諸子弟，不殊闕里中。[END]
[Q]中巖十八詠 喚魚潭[A]潭水清見底，老僧來喚魚。與渠同法食，持鉢施齋餘。[END]
[Q]中巖十八詠 寶瓶峯[A]誰將巾瓶來，置此几席間。不可喚木𣔻，試往問溈山。[END]
[Q]中巖十八詠 虎頭峯[A]山靈亦自喜，尊者乃吾師。得與鷲嶺並，不作虎頭癡。[END]
[Q]中巖十八詠 盤陀石[A]飛廉日掃除，預知尊者過。不令有塵垢，污此石盤陀。[END]
[Q]中巖十八詠 風穴[A]有風地鳴籟，無風石抱雲。上人如宴坐，不可墮聲聞。[END]
[Q]中巖十八詠 瀑布泉[A]濺沫響空谷，分流清法筵。元因卓錫地，今爲洗鉢泉。[END]
[Q]中巖十八詠 望江亭[A]偶來俯滄波，遥見生白蘋。望望不得上，笑彼涉江人。[END]
[Q]中巖十八詠 玉泉亭[A]徘徊立泉上，誰敢酌寒清。莫解金鑿落，且聽玉琮琤。[END]
[Q]中巖十八詠 松風亭[A]皎皎石上月，颼颼松下風。清絕誰領會，倚杖送飛鴻。[END]
[Q]中巖十八詠 應現亭[A]松道須雨灑，山扉遣風開。塵念自起滅，至人無去來。[END]
[Q]中巖十八詠 寒峯軒[A]崖陰日慘慘，石潤露漙漙。何似藍田下，高並玉山寒。[END]
[Q]中巖十八詠 碧筠亭[A]蕭然一叢竹，何當舉似人。不可妄認此，青青爲法身。[END]
[Q]中巖十八詠 石筍庵[A]奇峯如立筍，太陰生古苔。誰能此出入，咄咄金石開。[END]
[Q]中巖十八詠 壁軒[A]卷書置案上，默坐初不看。侍者空堵立，湛然惟壁觀。[END]
[Q]中巖十八詠 止庵[A]智者有所說，後生誰究明。韋編具此眼，時止復時行。[END]
[Q]中巖十八詠 西方閣[A]官失學四夷，寂寥洙泗濱。至此每再拜，西方有聖人。[END]
[Q]宇文紹恭所藏其父德聞手書其祖家訓一卷[A]蜀士相與語，故家誰得如。千年令威宅，一紙伏波書。[END]
[Q]眉州燕游雜詠十首 碧瀾堂[A]清瀾深幾許，夏潦冬即空。定非蛟龍宅，徒爲螺蚌宮。[END]
[Q]眉州燕游雜詠十首 葵亭[A]杲杲東出日，萬方被照臨。鸜鵒不踰濟，草木有常心。[END]
[Q]眉州燕游雜詠十首 臨風閣[A]舉扇謝風伯，排闥有清音。不可遣塵汙，但當開我襟。[END]
[Q]眉州燕游雜詠十首 晚賦園[A]雜樹畧就列，清晨時涉園。逢幽付鼻詠，懷新勞目存。[END]
[Q]眉州燕游雜詠十首 披風榭[A]屏幛盡通徹，蕭然塵土空。不畏趙盾日，知有楚王風。[END]
[Q]眉州燕游雜詠十首 起文堂[A]天地有萬籟，中存韶濩音。斯文未嘗廢，但見古猶今。[END]
[Q]眉州燕游雜詠十首 野航[A]方牀客常滿，豈止兩三人。誰可負之走，長留採白蘋。[END]
[Q]眉州燕游雜詠十首 芳菲亭[A]清陰夏可玩，秀色春可餐。桃李事且置，四時各有觀。[END]
[Q]眉州燕游雜詠十首 摇香亭[A]臨池可手攬，何似湘水中。冥冥望北渚，木末有芙蓉。[END]
[Q]眉州燕游雜詠十首 遠景樓[A]山川未爲遠，在此軒楯中。我覺千歲近，民今三代同。[END]
[Q]遣愁[A]白盡汀蘋老，黄彫岸草秋。西風正蕭瑟，何處不堪愁。[END]
[Q]偶題懷子兼弟[A]秋色丹楓畔，愁心白雁邊。東來又相失，更擬待明年。[END]
[Q]尋梅花尚未有開者[A]問訊溪頭樹，如何殊未春。亦應心老大，不逐世陳新。[END]
[Q]有感[A]不見罘罳闕，于今已十春。素衣不忍棄，爲有洛陽塵。[END]
[Q]與鄭國叔司法山行[A]策筇山下路，未省盡幽尋。回首見桑柘，始知墟落深。[END]
[Q]無題[A]暗雨落漫漫，山中五月寒。大江渾不覺，溪壑有驚湍。[END]
[Q]陪實之登姜峰絕頂鎸石[A]抱琴歷高峰，拂石就晚陰。空山對摇落，懷哉千古心。[END]
[Q]偶成[A]野鳥春布穀，階蟲秋絡絲。呶呶空過耳，終不救寒饑。[END]
[Q]謁守浄禪師[A]十方同聚會，箇箇學無爲。此是選佛場，心空及第歸。[END]
[Q]樂山禱雨[A]直上雲峰表，雲間謁洞天。自慚無善政，來此乞豐年。[END]
[Q]偈頌十五首  其四[A]便是猶陪句，如何已涉言。須知言句外，聲色不相干。[END]
[Q]偈頌十五首  其五[A]前箭射人可，後箭射人深。鍾先生沒後，此道少知音。[END]
[Q]頌古十八首  其六[A]臨濟慣白拈，普化慣掣顛。一場好笑具，後世作三玄。[END]
[Q]霧[A]樹在溪無影，禽來鶻未知。愛花留潤與，避日卷陰移。[END]
[Q]六月初雨中渡西湖因至道人庵燒佛香略憩靈隠與鄉僧同啜茶乘晚以歸  其一[A]獵獵風欹袖，垂垂雨打船。最憐荷似屋，不障水如天。[END]
[Q]六月初雨中渡西湖因至道人庵燒佛香略憩靈隠與鄉僧同啜茶乘晚以歸  其二[A]溪頭斷續雨，松下送迎僧。世境不到處，心融意自澄。[END]
[Q]六月初雨中渡西湖因至道人庵燒佛香略憩靈隠與鄉僧同啜茶乘晚以歸  其三[A]久困塵埃夢，暫隨香火緣。栖鴉急殘照，我亦踏歸船。[END]
[Q]燕居[A]今我非故我，行禪坐亦禪。送風當八面，一鉢老三川。[END]
[Q]新灘險惡不可前遂出乘灘下舟作詩送灘上舟[A]水面數千里，頼公託此身。如何阻惡灘，與我爲參辰。[END]
[Q]代舟答[A]我實假衆力，送君遊蠻荆。灘危不可前，徒有濟川名。[END]
[Q]再送舟[A]公非不通險，任重載者淺。此去荷責輕，又得先歸便。[END]
[Q]舟再答[A]此去責雖輕，恐爲商賈資。細瓷枉壓我，使我成徇私。[END]
[Q]木樨花二首  其一[A]承露珠微微，弄態金淺淺。秋風一披拂，清意忽作遠。[END]
[Q]木樨花二首  其二[A]山空花更幽，日透香自永。只欠欹月梅，同汝弄疎影。[END]
[Q]和何知郡子文冬日即事[A]甲觀吾何事，丁年歲又周。霜餘一尊在，梅過百花羞。[END]
[Q]句[A]嘉陵從東來，水上山突兀。松竹相蔽虧，煙霞互明滅。[END]
[Q]呈開善道謙禪師[A]元來無縫罅，觸著便光輝。既是千金寶，何須彈雀兒。[END]
[Q]和劉天啟並留別  其二[A]相從無十日，相別又經年。爲問南來雁，群飛孰使然。[END]
[Q]送光兄之百丈兼呈山中禪師以當書矣  其一[A]不疑汝未徹，端的若爲分。寶劍寒光動，桃花雲裏春。[END]
[Q]送光兄之百丈兼呈山中禪師以當書矣  其二[A]生涯一物無，坐對方來客。有問不違伊，向道庭前柏。[END]
[Q]送僧歸四明[A]跛鼈三年病，一書千里心。冤家容可避，到老也相尋。[END]
[Q]戒庵主示諸老船子圖偈贊因與之結緣  其一[A]我笑華亭老，虛舟漾明月。撞著問津人，萬劫繫驢橛。[END]
[Q]戒庵主示諸老船子圖偈贊因與之結緣  其二[A]開口贈兩橈，老婆心更切。回首與翻身，亦未爲剿絕。[END]
[Q]戒庵主示諸老船子圖偈贊因與之結緣  其三[A]那堪钁頭邊，勿令有斷絕。老戒不放伊，攜之入閩粤。[END]
[Q]戒庵主示諸老船子圖偈贊因與之結緣  其四[A]到處出似人，幾箇知時節。空也心膽麤，戒戒勿漏泄。[END]
[Q]竹齋[A]誰云山僧貧，而有千椽玉。幽眠豈無處，愛此晴窗綠。[END]
[Q]雨二絕句  其一[A]摵摵初鳴竹，涓涓稍滴簷。忽然幽夢斷，更覺曉寒添。[END]
[Q]雨二絕句  其二[A]纖纖花入麥，漫漫雨黄梅。泥徑無人度，風簾爲燕開。[END]
[Q]懷劉園作[A]一與劉園別，春風到海隅。牆陰草爭綠，留得屐痕無。[END]
[Q]五言小詩三首  其一[A]一雨緣南浦，波明柳蔭門。遥知湔裾處，爲我一攀翻。[END]
[Q]五言小詩三首  其二[A]散策橋南路，春容最好時。夢回花滿眼，猶恐是辛夷。[END]
[Q]五言小詩三首  其三[A]牛歸坡草煖，船繫岸花零。白墮尊同卧，黄昏月照醒。[END]
[Q]春間小詩書趙園壁追錄之  其一[A]柳態隨時秀，花容近酒輕。綠窗京洛語，盡抹早鶑聲。[END]
[Q]春間小詩書趙園壁追錄之  其二[A]小語不知夕，幽香無盡時。影寒人欲醉，明月照酴醾。[END]
[Q]春間小詩書趙園壁追錄之  其三[A]自得春風信，開懷待此花。餘寒固艱棘，今夕雪斜斜。[END]
[Q]春間小詩書趙園壁追錄之  其四[A]夜月閩杯淺，春風楚製輕。故鄉空費夢，來此聽谿聲。[END]
[Q]岳陽[A]夜共瀟湘月，朝連巫峽雲。烟愁賈太傅，雨泣屈平君。[END]
[Q]頌古[A]趙州眼放光，爍破四天下。鉢盂上安柄，至今成話霸。[END]
[Q]頌古三十八首  其一二[A]一口吸西江，通身不隠藏。聖凡不到處，頂上放祥光。[END]
[Q]頌古三十八首  其二○[A]狗子佛性無，寶劍出規模。落在將軍手，橫按立當途。[END]
[Q]頌古三十八首  其三五[A]滔滔無問說，只爲太親切。有誰曾共聞，山河齊漏泄。[END]
[Q]頌古三十八首  其三六[A]雲門透法身，分明語露親。移步登山頂，峯高與月鄰。[END]
[Q]偈頌二首  其一[A]昨日夜叉心，今朝菩薩面。菩薩與夜叉，不隔一條綿。[END]
[Q]偈[A]綠暗紅稀日，蜂忙蝶困時。本來真面目，一點不曾移。[END]
[Q]頌古五首  其一[A]胡孫喫毛蟲，烏狗上佛殿。大地雪漫漫，澄江浄如練。[END]
[Q]偈[A]前村落葉盡，深院桂花殘。此夜初冬節，從茲特地寒。[END]
[Q]臨終偈[A]動靜聲色外，時人不肯對。世間出世間，畢竟使誰會。[END]
[Q]江花四首  其一[A]江水挼藍綠，江花潑火紅。夕陽幽鳥下，渾似畫屏中。[END]
[Q]江花四首  其二[A]鷗鳥來何事，漁舟到亦迷。落花流更遠，疑是武陵溪。[END]
[Q]江花四首  其三[A]水近花逾碧，花臨水更紅。鷗飛錦城外，人立畫屏中。[END]
[Q]江花四首  其四[A]花麗水疑染，水清花欲燃。滄浪無限意，好在釣漁船。[END]
[Q]送李劭縣令[A]長官衫色暗，玉雪久甘貧。爲問江西月，如君有幾人。[END]
[Q]悼亡二首  其一[A]門巷雨蕭蕭，黄昏掩寂寥。曲終人不見，花落夢無聊。[END]
[Q]悼亡二首  其二[A]燈火夜寥寥，殘香不可招。朱扉寒半掩，金鴨煖全消。[END]
[Q]詠史[A]珠履三千兩，金椎四十斤。阿誰知狗盜，却解脫田文。[END]
[Q]登華頂峰[A]遊山須覽勝，八百里天台。若不登華頂，渾如不到來。[END]
[Q]中巖[A]瀟洒監城隈，聊驅俗駕回。世塵飛不到，山色翠成堆。[END]
[Q]劍門關[A]當道雙峰闢，凌空萬仞酋。於秦置扃鐍，與蜀作襟喉。[END]
[Q]再遊陽春通真巖[A]壁倚乾寧碣，龕籠大業僧。七年馳使路，兩躡石梯層。[END]
[Q]遊碧落洞二首  其一[A]崖卷層霄闊，溪穿碧玉橫。銀河一派水，終日瀉天聲。[END]
[Q]遊碧落洞二首  其二[A]玉峰刳不盡，滿室碧琅玕。太始藏靈氣，寥寥五月寒。[END]
[Q]岑崎山[A]小洞隠遙岑，松蘿翠復陰。遊人曾到不，方信白雲深。[END]
[Q]遊東禪寺[A]好峰飛去後，流出亂雲根。應爲留僧住，□□□□門。[END]
[Q]西湖僧舍[A]竹暗不通日，泉聲落如雨。春風自有期，桃李亂深塢。[END]
[Q]夏夜[A]松室開孤定，褰幃納夜凉。嬋娟依翠竹，無語過東牆。[END]
[Q]晨起[A]猿鶴驚呼曉，樓鐘動翠微。楓林墮清月，疏影亂人衣。[END]
[Q]觀宗室趙明發使君所畫訪戴圖并二小詩因次其韵  其一[A]水石追摩詰，風騷類小山。每來窺二妙，戀戀欲忘還。[END]
[Q]觀宗室趙明發使君所畫訪戴圖并二小詩因次其韵  其二[A]巉絕千峰玉，清妍五字詩。胸中盤爽氣，彷彿幾人知。[END]
[Q]次韵秦少游學士  其一[A]數幅生綃上，形容萬態心。坐窺天下勝，何用遠登臨。[END]
[Q]次韵秦少游學士  其二[A]漠漠雲披岫，班斑雨弄晴。橫江舟一葉，注目使人驚。[END]
[Q]次韵秦少游學士  其三[A]陽秋閟肝膈，無處見微茫。時作丹青戲，風流冠帝鄉。[END]
[Q]次韵秦少游學士  其四[A]參差山接野，渺莽水連空。笠釣沙頭客，真宜避世翁。[END]
[Q]賦王立之承奉園亭 大裘軒[A]經綸志四海，齟齬不得申。大裘縱千丈，姑覆洛陽春。[END]
[Q]賦王立之承奉園亭 載酒堂[A]子雲草玄時，載酒客常滿。君今慕若人，竹戶誰來款。[END]
[Q]賦王立之承奉園亭 漱醉亭[A]潭潭百尺井，汲引鳴飛瀾。驚回午醉客，一漱齒頰寒。[END]
[Q]賦王立之承奉園亭 介庵[A]一庵容宇宙，介意安在哉。珍重庵中人，空洞無纖埃。[END]
[Q]賦王立之承奉園亭 頓有亭[A]君家十亭觀，棋置宛相望。是中富墨妙，偉哉蘇與黄。[END]
[Q]賦王立之承奉園亭 亦愛亭[A]扶疏蔭佳木，五月風來徐。淵明方偃臥，亦自愛吾廬。[END]
[Q]賦王立之承奉園亭 永日亭[A]長安貴富人，歲月馬上遷。岸巾怡永日，心事獨翛然。[END]
[Q]賦王立之承奉園亭 求定齋[A]南華鑑止水，炯然見須眉。夫子果能定，物豈逃妍媸。[END]
[Q]賦王立之承奉園亭 泠然齋[A]虛室晝生白，清風襲衣屨。圓蒲燕坐人，泠然欲仙去。[END]
[Q]賦王立之承奉園亭 賦歸堂[A]王郎英妙年，功名固堪勉。浩然賦歸歟，持操真可羨。[END]
[Q]和唐韋相國盛山十二咏 胡蘆沼[A]沼有胡蘆狀，成非疏鑿功。霄澄星月影，彷彿似壺中。[END]
[Q]和唐韋相國盛山十二咏 繡衣石榻[A]繡衣無已久，石榻尚依然。不識尋山客，幾人能愛賢。[END]
[Q]和唐韋相國盛山十二咏 上士瓶泉[A]上士體虛無，瓶泉與道俱。倘餘涓滴潤，可救衆焦枯。[END]
[Q]開州盛山十二題 宿雲亭[A]基構白石層，風物青山圍。野雲戀幽寂，長遶軒窗飛。[END]
[Q]開州盛山十二題 梅嶺[A]繁梅照溪谷，蜂蝶殊未省。巖風莫吹落，留妝臘前景。[END]
[Q]開州盛山十二題 茶嶺[A]新萌雨露濃，嶺頭春味足。緣雲採擷人，争收火前綠。[END]
[Q]開州盛山十二題 流杯渠[A]爲愛泉石飲，屢招賓朋遊。浮觴来不倚，一水循環流。[END]
[Q]開州盛山十二題 隱月岫[A]月從海上来，清輝長礙山。山前愛月人，唯看亭午間。[END]
[Q]開州盛山十二題 盤石磴[A]數步即一息，始知登山勞。盤盤行徹時，跡與心俱高。[END]
[Q]開州盛山十二題 胡盧沼[A]中虚得嘉名，水清石環環。天邊侍從人，來照冰雪顔。[END]
[Q]開州盛山十二題 琵琶亭[A]片石胡琴槽，構亭事登臨。考功閒中樂，非好世俗音。[END]
[Q]開州盛山十二題 桃塢[A]聞說舊桃塢，歲久無殘枝。春光已不到，猶有風騷知。[END]
[Q]開州盛山十二題 繡衣石榻[A]御史來山中，拂石當優游。非人勿據兹，恐爲山神羞。[END]
[Q]開州盛山十二題 上士泉瓶[A]爲愛禪翁遊，潄泉聽泉音。何當酌清泠，洗我塵垢心。[END]
[Q]開州盛山十二題 竹巖[A]倒影蔽山骨，引根出巖腹。誰人萬仞間，團團種青玉。[END]
[Q]閬中蒲氏園亭十詠 方湖[A]蒲柳春陰重，禽魚晚景多。輕舟乘酒去，明月扣舷歌。[END]
[Q]閬中蒲氏園亭十詠 清蟾橋[A]石面苔封合，波心月照空。仙翁行道處，清影露華中。[END]
[Q]閬中蒲氏園亭十詠 芙蓉溪[A]野景宜花看，秋芳近水多。溪流光不斷，千尺粉紅羅。[END]
[Q]閬中蒲氏園亭十詠 蓮池[A]疊疊波紋綠，搖搖雨氣香。菱歌誰與發，秋興似江鄉。[END]
[Q]閬中蒲氏園亭十詠 朝真臺[A]聳秀山崗合，回環斗柄臨。焚香無俗慮，一息見天心。[END]
[Q]閬中蒲氏園亭十詠 白蓮堂[A]平池風菡萏，照岸雪玲瓏。無限騷人意，欄干霽色中。[END]
[Q]閬中蒲氏園亭十詠 涵碧亭[A]日影搖吟筆，煙光落酒盃。猶嫌池外俗，移入鏡中来。[END]
[Q]閬中蒲氏園亭十詠 魚池[A]活水停無滓，嘉魚養不驚。休言濠上意，秋鱠與春羮。[END]
[Q]閬中蒲氏園亭十詠 稻畦[A]物外溪山樂，窮中歲月優。斯人招不起，十頃稻田秋。[END]
[Q]閬中蒲氏園亭十詠 草菴[A]竹影搖金翠，泉聲響佩環。菴前春日落，人向定中還。[END]
[Q]夢長[A]夢長隨永漏，吟苦雜疏鐘。動蓋荷風勁，沾裳菊露濃。[END]
[Q]無心亭[A]偶坐茲亭上，清風吹客襟。孤雲方出岫，相對兩無心。[END]
[Q]追和李白秋浦歌十七首  其三[A]水晚舟檝止，山寒猿狖稀。雖憐秋浦好，未敢濯征衣。[END]
[Q]追和李白秋浦歌十七首  其四[A]霜落荻洲晚，水殘魚市衰。唯逢採荷女，素手理輕絲。[END]
[Q]追和李白秋浦歌十七首  其五[A]莫聽猿夜啼，莫看蘆花雪。倦客多少愁，離家八九月。[END]
[Q]追和李白秋浦歌十七首  其六[A]水有錦駝鳥，山多杜宇花。扁舟投夜泊，来自長風沙。[END]
[Q]追和李白秋浦歌十七首  其七[A]秋水適瀰漫，寧分馬與牛。酒樓翻擅價，不當白狐裘。[END]
[Q]追和李白秋浦歌十七首  其八[A]秋浦試北望，參天九峰奇。緣何謫仙客，名作碧蓮枝。[END]
[Q]追和李白秋浦歌十七首  其九[A]萬丈水車嶺，還如九疊屏。北風来不斷，六月亦冰生。[END]
[Q]追和李白秋浦歌十七首  其一一[A]齊山一百洞，咫尺接危梁。雨過頻登望，逼人松檜香。[END]
[Q]追和李白秋浦歌十七首  其一二[A]清溪十里岸，蘆花八月天。不惜錦袍濕，應須櫂釣船。[END]
[Q]追和李白秋浦歌十七首  其一三[A]秋浦勝姑熟，白鷴無數飛。謫仙如得句，須换一雙歸。[END]
[Q]追和李白秋浦歌十七首  其一四[A]老謝奪秋景，横卷披雲烟。寓目不知遠，何須家輞川。[END]
[Q]追和李白秋浦歌十七首  其一五[A]鏡潭弄秋月，始知秋興長。金龜能换酒，客鬢不嫌霜。[END]
[Q]追和李白秋浦歌十七首  其一六[A]半空紫微亭，翫月動經宿。更待雨中來，林林看銀竹。[END]
[Q]追和李白秋浦歌十七首  其一七[A]秋浦一何好，名因太白聞。溪山圍市井，鼓角下烟雲。[END]
[Q]别長安[A]暫來還復去，夢裏到長安。可惜終南色，臨行子細看。[END]
[Q]和景仁題崇福宮  其一[A]歷歷山頭雪，冷冷松下風。樽中亦有酒，恨不與君同。[END]
[Q]和景仁題崇福宮  其二[A]不獨山頭白，人頭亦垂素。積雪有時消，青山色如故。[END]
[Q]花庵二首  其一[A]誰謂花庵小，纔容三兩人。君看賓席上，經月有凝塵。[END]
[Q]花庵二首  其二[A]誰謂花庵陋，徒爲見者嗤。此中勝廣廈，人自不能知。[END]
[Q]石閣春望[A]極目千里外，川原繡畫新。方知平地上，見不盡青春。[END]
[Q]遊噴玉潭  其一[A]驚風動地起，遊客望山行。若待佳辰去，應無好事名。[END]
[Q]遊噴玉潭  其二[A]萬木吼穹谷，駑駘屹不前。猶勝望塵客，佇立九衢邊。[END]
[Q]疊石溪  其一[A]道傍行采藥，石底卧題名。野老相迎拜，谿童乍見驚。[END]
[Q]疊石溪  其二[A]山鳥勸人飲，山蟬笑我狂。歸時興未盡，不得看斜陽。[END]
[Q]景仁思歸雨未克行以詩留之[A]嘉客念歸程，泥深未可行。今朝陰又重，春雨亦多情。[END]
[Q]送景仁至丁正臣園寄主人[A]客到暫開扃，春蕪生滿庭。主人殊不顧，修竹爲誰青。[END]
[Q]貽夸者[A]我樂非君樂，君憂非我憂。蓬蒿與溟渤，終老不同遊。[END]
[Q]春遊[A]人物競紛華，驪駒逐鈿車。此時松與柏，不及道傍花。[END]
[Q]早春寄景仁  其一[A]辛夷花爛開，故人殊未來。愁看柳漸綠，忍更折殘梅。[END]
[Q]早春寄景仁  其二[A]疊石溪上春，茅茨卜築新。前言如不踐，山蟬又笑人。[END]
[Q]瞑目[A]瞑目思千古，飄然一烘塵。山川宛如舊，多少未來人。[END]
[Q]獨樂園二首  其一[A]獨樂園中客，朝朝常閉門。端居無一事，今日又黄昏。[END]
[Q]獨樂園二首  其二[A]客到暫冠带，客歸還上關。朱門客如市，豈得似林間。[END]
[Q]放鸚鵡二首  其一[A]野性思歸久，籠樊今始開。雖知主恩厚，何日肯重來。[END]
[Q]放鸚鵡二首  其二[A]雖道長安樂，爭如在隴頭。林間祝聖主，萬歳復千秋。[END]
[Q]初夏獨遊南園二首  其一[A]取醉非無酒，忘憂亦有花。暫來疑是客，歸去不成家。[END]
[Q]初夏獨遊南園二首  其二[A]桃李都無日，梧桐半死身。那堪衰病意，更作獨遊人。[END]
[Q]送伯淳監汝州酒[A]惟知負米樂，不覺抱關卑。出處兩得意，是非皆自知。[END]
[Q]和堯夫先生相招遊夏圃[A]野迥秋光滿，逕微朝露寒。登高與行遠，餘力尚桓桓。[END]
[Q]雙竹[A]但有歲寒心，兩三竿也足。虬騰雙角直，鯨噴兩鬚長。[END]
[Q]揚州[A]金山一拳石，出髻如溟漲。天外辨兩潮，江南分列嶂。[END]
[Q]寶峰亭[A]舟航日上下，車馬不少閑。近邑湊商賈，遠峰自雲煙。[END]
[Q]會景堂[A]金城環雉堞，雲屋瞰闤闠。雙林聳江右，九隴覘天外。[END]
[Q]洋州三十景 冰池[A]東西橫塘裏，積疊崑嶺玉。潛鱗知幾何，還待春風觸。[END]
[Q]洋州三十景 書軒[A]朱門謝俗客，幽齋敘友人。澄瀾鑒止水，高節看叢筠。[END]
[Q]洋州三十景 披錦亭[A]春歸閬風家，功入天匠手。能將五色雲，點綴當戶牖。[END]
[Q]洋州三十景 橫湖[A]三冬修竹色，六月芙蕖風。軒窗復起處，盡入菱花中。[END]
[Q]洋州三十景 湖橋[A]千峰起華陽，一水連天漢。初月正沉鈎，隱然飛兩岸。[END]
[Q]洋州三十景 望雲樓[A]雲山日在眼，飛觀復看雲。願似崇朝雨，飄揚靜世氛。[END]
[Q]洋州三十景 待月臺[A]臺高上霄漢，人遠絕囂紛。秋中午夜靜，萬里無纖雲。[END]
[Q]洋州三十景 二樂榭[A]琴躋積翠外，絺結穹隆間。軒檻最佳處，四顧惟江山。[END]
[Q]洋州三十景 灙泉亭[A]泉聲日琮琤，泉水深浩渺。可愛主人心，亭中狎鷗鳥。[END]
[Q]洋州三十景 吏隱亭[A]心休忘物我，道勝一軒靜。隱几度朝晡，可嗟人畏影。[END]
[Q]洋州三十景 霜筠亭[A]亭出竹更密，林幽人不知。能教三伏景，變作九秋時。[END]
[Q]洋州三十景 無言亭[A]物來言有應，事去言自忘。翛然一榻上，聊可傲羲皇。[END]
[Q]洋州三十景 霜香亭[A]葉上花露泣，軒前紅日長。遊風復爲誰，時送席間香。[END]
[Q]洋州三十景 涵虛亭[A]危欄試睡聽，空翠如何把。悄悄憂世心，臨風一傾瀉。[END]
[Q]洋州三十景 過溪亭[A]溪橋入庭下，杖履可忘憂。誰識釣璜翁，有時拋直鈎。[END]
[Q]洋州三十景 禊亭[A]流水彎還來，羽觴酬酢競。應有蘭亭篇，邦人起歌詠。[END]
[Q]洋州三十景 菡萏亭[A]夏綠分照水，秋香仍滿地。吳宮誰教戰，一一盡妖媚。[END]
[Q]洋州三十景 野人廬[A]深深惟使君，草草學田舍。持此歸與心，隨時自瀟灑。[END]
[Q]洋州三十景 此君庵[A]結庵已忘情，植竹更端操。迢遙月上床，習靜誰能造。[END]
[Q]洋州三十景 金橙徑[A]遠分穰下美，移植使君園。何人爲修貢，佳味上雕盤。[END]
[Q]洋州三十景 荼蘼洞[A]天香分外清，玉色無奈白。誰向瑤池遊，依稀太真宅。[END]
[Q]洋州三十景 南園[A]城上望南園，園深知幾許。啼鳥聞間關，遊人不知處。[END]
[Q]洋州三十景 竹塢[A]幽溪入疏篁，翠色連遠塢。清夜天風來，不隔鸞鳳語。[END]
[Q]洋州三十景 荻浦[A]凝霜壓寒蘆，白月鋪凈練。誰起落梅聲，愁人淚如霰。[END]
[Q]洋州三十景 蓼嶼[A]盈枝紅欲滴，照水色更好。朝暮幾回新，何用催秋老。[END]
[Q]洋州三十景 寒蘆港[A]蒹葭何紛披，湖水還詰曲。誰言江渚間，亦有雙鷺宿。[END]
[Q]洋州三十景 天漢臺[A]臺外遶佳山，臺中垂暇日。齪齪絳守居，徒勞誇紹述。[END]
[Q]洋州三十景 溪花亭[A]湖源深可釃，溪水清能照。坐見落花來，不知春色老。[END]
[Q]洋州三十景 篔簹谷[A]暉暉藍田山，山下多綠玉。安得結茅茨，林間許容足。[END]
[Q]句  其二[A]唐蒙諭巴蜀，通道至卭僰。列郡徼西南，夷居半巖壁。[END]
[Q]贈小蘇[A]昔日聞蘇小，今朝見小蘇。未知蘇小貌，得似小蘇無。[END]
[Q]句[A]空遺費仙跡，不見庾公遊。草木皆新色，江山餘故愁。[END]
[Q]歸四明[A]海色連四明，仙舟去容易。天籍豈輒問，不是卑朝士。[END]
[Q]上巳日[A]海內中和日，雲間上巳辰。笙歌九天半，花木十洲春。[END]
[Q]句  其二[A]寒日邊聲斷，春風塞草長。傳聞漢都護，歸奉萬年觴。[END]
[Q]辭衆[A]本是無家客，那堪任便遊。順風加櫓棹，船子下揚州。[END]
[Q]偈七首  其二[A]團團離海嶠，漸漸出雲衢。此夜一輪滿，清光何處無。[END]
[Q]偈七首  其三[A]要去不得去，要住不得住。打破大散關，脫卻娘生袴。[END]
[Q]句[A]掣電引狂雷，晝天忽成暮。萬里瀉銀河，四簷垂瀑布。[END]
[Q]補和王深甫潁川西湖四篇 甘棠湖[A]爲湖始何人，人賢物亦久。所以甘棠名，百年猶不朽。[END]
[Q]補和王深甫潁川西湖四篇 宜遠橋[A]溪流去無窮，路遠更難盡。信步到橋邊，望中千里近。[END]
[Q]補和王深甫潁川西湖四篇 竹間亭[A]青青林間竹，有亭才袤丈。林深隔囂塵，人間見真尚。[END]
[Q]補和王深甫潁川西湖四篇 明月舫[A]明月照寒宵，湖水白如晝。縱覽泊中流，清光應可就。[END]
[Q]上巖[A]巖雨晴猶滴，溪泉直復迂。傾崖目眩轉，亂石步崎嶇。[END]
[Q]望湖臺[A]臺上望城下，迢遥知幾尋。湖光隱隱見，多礙柳烟深。[END]
[Q]再至史局[A]史局逾年別，重來已涕零。朱書未絕筆，又欲汗新青。[END]
[Q]劍門關[A]雲間雙劍峰，壁立望西東。天地本無外，江山還自通。[END]
[Q]和王都尉[A]慣乘霄漢鶴，翻說淤泥蓮。可惜玉臺處，等閑閑幾年。[END]
[Q]詩四首  其一[A]風定雪新晴，塵埃眼豁明。青山似相識，終日伴行人。[END]
[Q]中秋謁李生[A]今年中秋夕，來赴去年約。不見破鐵鐺，彈指空剝剝。[END]
[Q]建茶和羅拯韻[A]御茗毓何峰，煙嵐十二重。玉泉新吐鳳，金餅五盤龍。[END]
[Q]和育王十二題 金沙池[A]遥聞金在沙，知是虛名號。世人方競奢，何茲有遺寶。[END]
[Q]和育王十二題 佛迹峯[A]佛迹空在茲，佛心無處所。尋迹以求之，似學邯鄲步。[END]
[Q]和育王十二題 七佛石[A]萬物雖散殊，孰非道之體。何必石岩岩，方疑金色臂。[END]
[Q]和育王十二題 袈裟石[A]梵教一來東，羣心日歸向。土石至無情，也作披緇狀。[END]
[Q]和育王十二題 明月臺[A]月色固無改，臺基亦不壞。嗟哉翫月人，古來誰更在。[END]
[Q]和育王十二題 石屏風[A]形模皆自然，樹立豈人力。松影與秋光，掃成真水墨。[END]
[Q]和育王十二題 靈鰻井[A]田苗自枯槁，井鰻人所禱。若教龍有靈，此魚何足道。[END]
[Q]和育王十二題 供奉泉[A]璘師鑿此泉，晨夕奉親老。因知達者心，豈嘗離孝道。[END]
[Q]和育王十二題 育王塔[A]嘗聞有爲法，佛說如夢幻。胡然窣堵波，香花耀凡眼。[END]
[Q]和育王十二題 八角殿[A]晉後千百年，茲殿儼如昔。梵宇若皆然，應須省民力。[END]
[Q]和育王十二題 晉年松[A]典午既陵夷，羣材共淪謝。唯有青青松，于今被王化。[END]
[Q]和育王十二題 重臺蓮[A]長疑佛界中，天女來行樂。爲怕山風寒，仙衣盡重著。[END]
[Q]詠竹[A]外邊雖節目，內裹却空虛。從來汗流浹，只爲寫經書。[END]
[Q]霜[A]夜落無人見，朝看到處新。非君有分別，力不奈松筠。[END]
[Q]冰[A]水性本來弱，漸寒成此堅。東風有時到，幾日是殘年。[END]
[Q]鵝[A]逸少曾留翫，人因喚右軍。鳥名加爵號，不離羽毛羣。[END]
[Q]鴨[A]庶人常用贄，貴在不飛遷。飽食待庖宰，虛教兩翅全。[END]
[Q]惜才[A]醜婦易爲潔，愚兒多守純。天將惡文采，萬物恐無春。[END]
[Q]芍藥[A]斜月正當樓，香霧壓城重。起傍小蘭行，花亦方在夢。[END]
[Q]泗洲嶺[A]萬里一朱轓，崎嶇度嶺關。路盤雲雨際，人在斗牛間。[END]
[Q]詩一首[A]背郭千峯起，涵空一水泓。風帆人共遠，潮嶼歲重耕。[END]
[Q]九日贈僧[A]今日是重陽，勞師訪野堂。相逢又無語，籬下菊花黄。[END]
[Q]明王寺[A]日高霞散彩，松老鶴巢枝。壞壁詩猶在，紗籠何用之。[END]
[Q]過渦河[A]揚鞭策羸馬，橋上一徘徊。欲擬臨渦賦，慙無八斗才。[END]
[Q]袁州慶豐堂十閑詠  其一[A]吏散鈴齋掩，閑眠到日斜。無端是春夢，容易繞京華。[END]
[Q]袁州慶豐堂十閑詠  其二[A]鄭聲良可厭，閑抱七絲琴。欲識調絃意，理人先理心。[END]
[Q]袁州慶豐堂十閑詠  其三[A]年長身多病，閑鈔已試方。未甘先犬馬，畢命報恩光。[END]
[Q]袁州慶豐堂十閑詠  其四[A]青山日相對，閑看白雲生。誰謂無心出，中含濟物情。[END]
[Q]袁州慶豐堂十閑詠  其五[A]曉桉三杯後，閑烹北苑茶。色香俱絕品，雪泛滿甌花。[END]
[Q]袁州慶豐堂十閑詠  其六[A]扁舟賓客少，閑作道家裝。跡靜心還靜，逍遥覺日長。[END]
[Q]袁州慶豐堂十閑詠  其七[A]雨霽輕埃息，閑吟面曲池。遊鱗時對擲，雙破碧漣漪。[END]
[Q]袁州慶豐堂十閑詠  其八[A]朝來因試筆，閑答故交書。莫怪音塵絕，吾心與世疎。[END]
[Q]袁州慶豐堂十閑詠  其九[A]漸老無功業，閑思惜壯年。桑榆如有得，猶可勒燕然。[END]
[Q]袁州慶豐堂十閑詠  其一○[A]晴軒足清趣，閑與鶴開籠。寄語北山侶，無驚蕙帳空。[END]
[Q]記萬載風俗三絕  其一[A]居民覆其屋，大半施白瓦。山際兩三家，如經新雪下。[END]
[Q]記萬載風俗三絕  其二[A]官酤米爲麴，釀出成紅酒。里社醉豐年，便是宣城酎。[END]
[Q]記萬載風俗三絕  其三[A]田中多峭石，蒼玉亂欹斜。怪似湘中見，封域近長沙。[END]
[Q]送張職方出守高安[A]白首爲郎舍，清朝剖使符。一麾榮父子，千里接江湖。[END]
[Q]臨安石[A]人久衆所憎，物久衆所惜。爲負磊落姿，不隨寒暑易。[END]
[Q]自鳳州還至秦川驛寄守倅薛姚二君[A]歡聚九十日，迴首都如夢。明月與清江，東軒又難共。[END]
[Q]偈頌一百二十三首  其六二[A]心王不妄動，六國一時通。罷拈三尺劍，休弄一張弓。[END]
[Q]偈頌一百二十三首  其一一五[A]佛法無人說，雖慧不能了。幸然平似鏡，何用曲如鈎。[END]
[Q]偈頌一百二十三首  其一二三[A]今歲今宵盡，明年明日來。寒隨一夜去，春逐五更回。[END]
[Q]偈頌一百六十九首  其一七[A]桃花爛熳紅，靈雲眼中血。不是斷腸人，此恨向誰說。[END]
[Q]偈頌一百六十九首  其六八[A]雙林樹下生，雙林樹下滅。生死不相關，彼此是途轍。[END]
[Q]偈頌一百六十九首  其九○[A]興化打克賓，種穀不生豆。雖然費栽培，也要人知有。[END]
[Q]偈頌一百六十九首  其九八[A]寒則普天寒，熱則普天熱。透出寒暑關，何曾離窠窟。[END]
[Q]偈頌一百六十九首  其一四八[A]如何望岱嶽，仁心普周被。難與衲僧角，換却鬼眼睛。[END]
[Q]布袋和尚贊三首  其二[A]靠布袋作夢，有甚惺惺處。若遇當行家，喚醒喫茶去。[END]
[Q]萬歲山[A]赤藤可扶險，青藜堪照書。老師竟何爲，暮齒隨安車。[END]
[Q]五蓋山[A]紫蓋修連延，五峰似隨軒。何如惠我民，飛雪遍岡原。[END]
[Q]石門[A]鎖斷山川秀，包藏雲霧深。只留禪客在，不許俗塵侵。[END]
[Q]半月池[A]鑿破蒼苔地，灣灣月半邊。既能清到底，何必十分圓。[END]
[Q]擁秀堂[A]松带飛雪暮，簷支落日閑。重巖看不厭，絕勝五臺山。[END]
[Q]戲成絕句三首  其一[A]山色黛眉遠，溪聲玉珮珊。溪山憐逐客，故爲結清歡。[END]
[Q]戲成絕句三首  其二[A]粼粼溪底石，五色粲堅圓。安得女媧手，錬之將補天。[END]
[Q]戲成絕句三首  其三[A]小艇渡行旅，往來終日操。但令人利涉，寧復計劬勞。[END]
[Q]墨戲六首 拳蠧[A]屈折金石瘦，偃蹙虬龍怒。蕭然少生意，端爲根中蠧。[END]
[Q]墨戲六首 枯折[A]歳晚風號寒，琅玕半吹折。雖殘栖鳯枝，終抱凌霄節。[END]
[Q]墨戲六首 宿枝[A]疏筠輕带粉，老葉飽經霜。試問枝頭實，何年集鳯凰。[END]
[Q]墨戲六首 新葉[A]解籜能幾日，成陰不待春。天然爲誰笑，風露一枝新。[END]
[Q]墨戲六首 引根[A]土潤引新萌，虬鞭獨處行。此君人不厭，何惜滿林生。[END]
[Q]墨戲六首 迸筍[A]養就籜龍兒，斕斑角未齊。斧斤休縱手，會看拂雲霓。[END]
[Q]次韻疇老贈丹霞三篇并寄丹霞以代簡書 送次丹霞歸瑞光巖韻 其一[A]太虚元湛寂，妙用起雲雷。若解明如鏡，何須冷似灰。[END]
[Q]畫草蟲八物 蚊[A]所志惟一飽，聚聲如雷車。秋來腹長饑，撲撲喙作花。[END]
[Q]畫草蟲八物 蠅[A]情態真可憎，畫成因誤墨。薨薨亂雞鳴，慘慘變白黑。[END]
[Q]畫草蟲八物 蜂[A]杪忽腰如壺，聯綿窠若屋。毋輕懷袖間，防此蠆尾毒。[END]
[Q]畫草蟲八物 蝶[A]粉翅搖春暉，翩翾自來往。勿貪花草香，觸此饑蛛網。[END]
[Q]畫草蟲八物 螳螂[A]飄飄綠衣郎，怒臂欲當轍。君王求勇士，嘉爾能仗節。[END]
[Q]畫草蟲八物 蜻蜓[A]雙睛碧珠瑩，四翅青羅薄。但知逐飛蚊，不復顧黄雀。[END]
[Q]畫草蟲八物 蟪蛅[A]戚戚鳴歲暮，不知有春秋。肯信鯤與鵬，同作逍遥遊。[END]
[Q]畫草蟲八物 絡緯[A]露下草根冷，戞然長悲鳴。誰知兩股間，能作無窮聲。[END]
[Q]游梅坡席上雜酬  其三[A]酒面風生纈，紗巾日共斜。醉鄉知路隱，不復問吾家。[END]
[Q]游梅坡席上雜酬  其四[A]醉帽迎風落，春衣日徑斜。花梢密藏路，隱約見山家。[END]
[Q]游梅坡席上雜酬  其五[A]白玉千株暗，青雲一徑斜。從來少車馬，恐是阿環家。[END]
[Q]游梅坡席上雜酬  其六[A]花擁山頭白，雲翻日腳斜。銀蟾已照路，游客莫思家。[END]
[Q]游梅坡席上雜酬  其七[A]夜飲寧辭醉，春醒莫厭投。有人重載酒，後會不須謀。[END]
[Q]游梅坡席上雜酬  其八[A]得路山方盡，如歸館暫投。春風供笑傲，一醉豈人謀。[END]
[Q]席上次邵文伯顔[A]月色漾明玉，花光揚素波。醉吟吾豈敢，能賦屬陰何。[END]
[Q]頌古四首  其一[A]慣使渡頭船，如今不記年。愛他風浪惡，方是趁粗錢。[END]
[Q]頌古四首  其二[A]千佛居何處，題詩黄鶴樓。感恩幷積恨，終日在眉頭。[END]
[Q]頌古五十七首  其二三[A]把火入牛欄，反身外面看。梨花千點白，春雨幾聲寒。[END]
[Q]頌古五十七首  其三四[A]腰金上太行，賊眼盡驚慞。不因遭毒手，誰肯夜燒香。[END]
[Q]頌古五十七首  其三六[A]舌頭不出口，三三成九九。算到香臺還，彼此落人後。[END]
[Q]頌古五十七首  其五六[A]亂走到家來，到家便亂走。捉得玉麒麟，咬斷別人手。[END]
[Q]偈頌一百六十首  其一○[A]出隊半箇月，眼不見鼻孔。失卻祖師禪，拾得箇骨董。[END]
[Q]偈頌一百六十首  其三五[A]身口意清凈，是名佛出世。身口意不凈，是名佛滅度。[END]
[Q]偈頌一百六十首  其四三[A]秋江清淺時，白露和煙島。良哉觀世音，全身入荒草。[END]
[Q]偈頌一百六十首  其四六[A]一喝分賓主，照用一時行。要會箇中意，日午打三更。[END]
[Q]偈頌一百六十首  其四八[A]今朝正月半，有則舊公案。點起數碗燈，打鼓普請看。[END]
[Q]偈頌一百六十首  其四九[A]投子下繩床，今朝爲舉揚。驢前馬後漢，切忌亂承當。[END]
[Q]偈頌一百六十首  其五二[A]觀音妙智力，能救世間苦。百華開爛熳，覷見沒可睹。[END]
[Q]偈頌一百六十首  其五五[A]棒打石人頭，曝曝論實事。不用作禪會，不用作道會。[END]
[Q]偈頌一百六十首  其六二[A]國清才子貴，家富小兒嬌。大家出隻手，彼此不相饒。[END]
[Q]偈頌一百六十首  其八二[A]今朝七月五，打鼓普請看。萬里無片雲，猶欠一大半。[END]
[Q]偈頌一百六十首  其九一[A]佛子住此地，則是佛受用。常在於其中，經行及坐臥。[END]
[Q]偈頌一百六十首  其九三[A]正說知見時，知見即是心。當心即知見，知見即如今。[END]
[Q]偈頌一百六十首  其九五[A]人有心看月，月無心照人。有無成一片，方始得惺惺。[END]
[Q]偈頌一百六十首  其九八[A]去是住時因，住是去時果。去住與果因，無可無不可。[END]
[Q]偈頌一百六十首  其九九[A]心同虛空界，示等虛空法。證得虛空時，無是無非法。[END]
[Q]偈頌一百六十首  其一○四[A]門外春將半，山房總不知。可憐拄杖子，暗裏自抽枝。[END]
[Q]偈頌一百六十首  其一○六[A]撲落非他物，縱橫不是塵。山河及大地，全露法王身。[END]
[Q]偈頌一百六十首  其一一七[A]法法本來法，無法無非法。何於一法中，有法有不法。[END]
[Q]偈頌一百六十首  其一三七[A]真生無可生，真滅無可滅。寂滅忽現前，蝦蟆吞卻月。[END]
[Q]偈頌一百六十首  其一三八[A]今早又風起，鬧處莫插觜。觸著閻羅王，带累陰司鬼。[END]
[Q]偈頌一百六十首  其一四○[A]無路是趙州，老將足機籌。關南幷塞北，當下一時收。[END]
[Q]偈頌一百六十首  其一四一[A]庭前柏樹子，今日重新舉。打破趙州關，特地尋言語。[END]
[Q]頌古一百二十一首  其三[A]拈起一枝華，風流出當家。若言付心法，天下事如麻。[END]
[Q]頌古一百二十一首  其七[A]出得出不得，是定非正定。罔明與文殊，喪卻窮性命。[END]
[Q]頌古一百二十一首  其一四[A]雨散雲收後，崔嵬數十峰。倚欄頻顧望，回首與誰同。[END]
[Q]頌古一百二十一首  其二五[A]禾黎不陽艷，競栽桃李春。翻令力耕者，半作賣華人。[END]
[Q]頌古一百二十一首  其二九[A]趙州有密語，文遠不覆藏。演出大藏教，功德實難量。[END]
[Q]頌古一百二十一首  其三二[A]有問狗佛性，趙州答曰無。言下滅胡族，猶爲不丈夫。[END]
[Q]頌古一百二十一首  其三四[A]青州七斤衫，盡力提不起。打破趙州關，總是自家底。[END]
[Q]頌古一百二十一首  其四七[A]背觸非遮護，明明直舉揚。吹毛雖不動，遍地是刀槍。[END]
[Q]頌古一百二十一首  其五○[A]丹山生鸑鷟，師子彥狻猊。棒下摩醯眼，徒誇第一機。[END]
[Q]頌古一百二十一首  其五六[A]全死中全活，全活中全死。一箇訝郎當，一箇福建子。[END]
[Q]頌古一百二十一首  其六○[A]以平報不平，王法本無親。臨濟雖明眼，也是黄龍精。[END]
[Q]頌古一百二十一首  其六四[A]和尚不赴堂，莊主謝臨屈。一字入公門，九牛撤不出。[END]
[Q]頌古一百二十一首  其六八[A]雲門乾屎橛，全超法報化。無事出山游，百錢杖頭掛。[END]
[Q]頌古一百二十一首  其七○[A]問佛如何是，宗師即便酬。稱鎚將鋸解，言外度迷流。[END]
[Q]頌古一百二十一首  其七四[A]移身不移步，移步不移身。走卻金師子，捉得玉麒麟。[END]
[Q]頌古一百二十一首  其七六[A]打破鬼門關，日輪正當午。一箭中紅心，大地無寸土。[END]
[Q]頌古一百二十一首  其八四[A]剔開金殿鎖，撞動玉樓鐘。泣露千般草，吟風一樣松。[END]
[Q]頌古一百二十一首  其八七[A]夫子不識字，達磨不會禪。玄沙無此語，切莫妄流傳。[END]
[Q]頌古一百二十一首  其九一[A]楊岐一頭驢，只有三隻腳。潘閬倒騎歸，攧殺黄幡綽。[END]
[Q]頌古一百二十一首  其九四[A]小魚吞大魚，直路太縈紆。古帆休更問，處處得逢渠。[END]
[Q]頌古一百二十一首  其一○五[A]獨坐許誰知，青山對落暉。華須連夜發，莫待曉風吹。[END]
[Q]頌古一百二十一首  其一○七[A]春至自開華，秋來還落葉。黄面老瞿曇，休搖三寸舌。[END]
[Q]頌古一百二十一首  其一○八[A]壁上安燈盞，堂前置酒臺。悶來打三盞，何處得愁來。[END]
[Q]皇帝在建邸請陞堂偈[A]豁開頂門眼，照徹大千界。既作法中王，於法得自在。[END]
[Q]喻郎中觀我庵[A]萬物備於我，我觀卒未休。智者返觀我，縱橫得自由。[END]
[Q]黄智通居士善住庵[A]善住庵中人，從來無所住。只這無住心，便是安身處。[END]
[Q]文殊問疾讚[A]居士何曾病，是病因問有。兩眼對兩眼，世醫咸拱手。[END]
[Q]維摩居士讚[A]冷坐毘耶城，百病一時發。不得文殊來，幾乎無合殺。[END]
[Q]九祖伏馱密多尊者讚[A]默坐半百春，無喜亦無瞋。東西行七步，抖擻舊精神。[END]
[Q]傅大士讚[A]天上無彌勒，地下無彌勒。拍版與門槌，畢竟是何物。[END]
[Q]李長者讚[A]以一毛端智，遍量法界空。智空無自性，空智在其中。[END]
[Q]龐居士讚[A]男女不婚嫁，隨緣賣笊籬。這般滋味子，豈與外人知。[END]
[Q]藴聞禪人求讚[A]藴聞聞自性，自性離聞藴。吾真亦復然，迥超千聖頂。[END]
[Q]師玿長老求讚[A]畫得百千本，都盧祇這是。師玿好承當，楊岐第七世。[END]
[Q]臨寂頌[A]生也只恁麽，死也只恁麽。有偈與無偈，是甚麽熱大。[END]
[Q]偈頌十四首  其七[A]荒田無人耕，耕著有人爭。無風荷葉動，決定有魚行。[END]
[Q]偈頌十四首  其九[A]惡念既不生，善念常相續。諸波羅密門，一切自具足。[END]
[Q]頌古六首  其五[A]俱胝一指頭，喫飯飽方休。腰纏十萬貫，騎鶴下揚州。[END]
[Q]偈四首  其三[A]團圞擘不破，瀟灑覷不見。喚作正法眼，入地獄如箭。[END]
[Q]題異花[A]山花紅與綠，日暮顔色足。無名我不識，有毒君莫觸。[END]
[Q]雪九首  其一[A]都城一日雪，庭戶浩已盈。呼兒試輕掃，留伴小窗明。[END]
[Q]雪九首  其二[A]天公亦戲人，奇幻驚倐忽。朝来簷霤間，一一綴明月。[END]
[Q]雪九首  其三[A]晚風掃連氛，客被憎夜峭。明朝赴看燭，更把崑山照。[END]
[Q]雪九首  其四[A]高堂連夜賞，蛾眉映珠櫳。誰憐閉門客，衣穿履亦空。[END]
[Q]雪九首  其五[A]黑雲埋日車，厚雪鎮坤軸。行路勿匆匆，包藏恐深谷。[END]
[Q]雪九首  其六[A]忽驚陋巷間，踏作瓊瑤迹。坐聞郢中歌，妙句壓元白。[END]
[Q]雪九首  其七[A]春雷忽隱隱，春雪復紛紛。農夫戒及澤，荷鍤已成雲。[END]
[Q]雪九首  其八[A]撒鹽乍可擬，刻楮竟難成。妍詞覻天巧，應復召鄒生。[END]
[Q]雪九首  其九[A]盈尺兆嘉祥，三登賀時泰。我雖無寸田，一飯猶足賴。[END]
[Q]次韻杜無逸西園獨坐九絕句  其一[A]南浦送微波，西山来遠綠。日暮獨盤旋，慨然撫孤竹。[END]
[Q]次韻杜無逸西園獨坐九絕句  其二[A]前輩不可見，古道邈難尋。何時赤松子，相與歸山陰。[END]
[Q]次韻杜無逸西園獨坐九絕句  其三[A]折腰爲五斗，我已愧淵明。共赴東林約，悵然懷友生。[END]
[Q]次韻杜無逸西園獨坐九絕句  其四[A]虛齋篆爐烟，兀然得禅寂。雖有錦繡腸，畫餅安可食。[END]
[Q]次韻杜無逸西園獨坐九絕句  其五[A]亭亭澗底松，幹凌雪霜孤。既無鸞鳳翔，鳥雀来喧呼。[END]
[Q]次韻杜無逸西園獨坐九絕句  其六[A]一世競榮利，紛若空中花。蚤作田園計，人生會有涯。[END]
[Q]次韻杜無逸西園獨坐九絕句  其七[A]身遊闤闠間，心在孤雲杪。譬如登太山，頗覺天下小。[END]
[Q]次韻杜無逸西園獨坐九絕句  其八[A]外慕亦無已，反身良有餘。乘流如可遊，韞匵豈藏諸。[END]
[Q]次韻杜無逸西園獨坐九絕句  其九[A]聖德覆天下，歡然萬物春。北窗微笑傲，似是羲皇人。[END]
[Q]染絲上春機  其一[A]染絲上春機，春濃絲色淺。妾心隨梭飛，郎心如軸轉。[END]
[Q]染絲上春機  其二[A]染絲上春機，錦成貴無價。不忍裁成衣，怕剪鴛鴦破。[END]
[Q]長門怨  其一[A]妾身如蓮根，沉埋淤泥底。雖有白玉姿，無人爲拈洗。[END]
[Q]長門怨  其二[A]妾身如亂絲，卷藏箱篋底。願上鴛鴦機，無人爲分理。[END]
[Q]秋風辭  其一[A]颯颯秋風來，一葉兩葉墜。燕子動歸心，薄情知也未。[END]
[Q]秋風辭  其二[A]颯颯秋風來，衣衾愁未整。莫作閨中寒，且作天涯冷。[END]
[Q]對鏡詞[A]烟護杏腮寒，日襯桃腮暖。惟有鏡中花，東風都不管。[END]
[Q]池魚[A]深淺生涯足，浮沉世念輕。莫貪鈎上餌，去作鼎中羹。[END]
[Q]題遠景山水四首  其一[A]老樹風煙醉，危橋野水寒。玉流飛作綫，牽補斷雲殘。[END]
[Q]題遠景山水四首  其二[A]剎景重遮壑，鐘聲出莫樓。欲尋歸寺路，灘畔問漁舟。[END]
[Q]題遠景山水四首  其三[A]繚白認飛流，千峰暗不收。何人拄寒瘦，擔雨到溪頭。[END]
[Q]題遠景山水四首  其四[A]山遠天高下，雲深樹有無。出關曾萬里，慣識曉行圖。[END]
[Q]杜少陵像[A]許國丹心苦，唐天春日低。蹇馿應借得，吟過瀼溪西。[END]
[Q]賈浪仙像[A]撚鬚聳瘦肩，蹇步兀如顛。大尹不衝撞，清狂直上天。[END]
[Q]湛泉送客二絕句  其一[A]吾生如寄耳，嶺阯又三年。政自歸心碎，那堪送客船。[END]
[Q]湛泉送客二絕句  其二[A]中年懷易惡，更聽斷腸聲。多謝兩榕樹，逢人管送迎。[END]
[Q]感興  其一[A]吹竽媚所好，乞墦厭其餘。邇來效尤者，往往拾芥如。[END]
[Q]感興  其二[A]浮名豈不榮，遺道亦安忍。君看趙孟徒，千古同一盡。[END]
[Q]雜興  其一[A]荒凉橫浦郡，頗稱冷官居。爲甚更清睡，冬來不讀書。[END]
[Q]雜興  其二[A]梅花亦何奇，偏便幽人愛。清寒風雪夜，一枝靜相對。[END]
[Q]雜興  其三[A]竹枝雙翡翠，縮頸照寒水。驀見渡溪人，一聲忽飛起。[END]
[Q]雜興  其四[A]庭蘭尚牢落，庭草已勾萌。草與蘭何似，東風亦世情。[END]
[Q]雜興  其五[A]豈不謀數椽，吾力苦未足。破屋儻支撐，尚堪燈火讀。[END]
[Q]雜興  其六[A]學詩不能神，得句常草草。儻可寄吾懷，豈必人稱好。[END]
[Q]偈頌一百四十二首  其一八[A]若喚作拄杖子，埋沒己靈。不喚作拄杖子，辜負先聖。[END]
[Q]偈頌一百四十二首  其一九[A]元正新改旦，舉則舊公案。料掉沒交涉，閏年春色晚。[END]
[Q]偈頌一百四十二首  其三六[A]五日不陞堂，三八不入室。供是衆人辦，飯是借米喫。[END]
[Q]偈頌一百四十二首  其七八[A]飛雪亭前水，妙高聲頂雲。雲有出山勢，水無投澗聲。[END]
[Q]偈頌一百四十二首  其八○[A]用毗盧正印，揭仲尼日月。一字不著畫，八字無兩丿。[END]
[Q]偈頌一百四十二首  其一三四[A]一年復一年，一冬復一冬。海水知天寒，枯桑知天風。[END]
[Q]偈頌十八首  其一七[A]谿上烟波遠，壺中日月長。誰知冷灰裏，九轉透瓶香。[END]
[Q]皇帝閤春帖子  其一[A]路寢朝元早，條風應律初。八荒躋壽域，一札下寬書。[END]
[Q]皇帝閤春帖子  其二[A]玉燭天時正，金穰歲兆豐。華封遥上祝，聖德與天通。[END]
[Q]皇帝閤春帖子  其三[A]禁籞希臨幸，宵衣戒未明。餘閒寓弧矢，勸講只儒生。[END]
[Q]皇太后閤春帖子  其一[A]遲日回蒼陸，祥霏下慶霄。靈椿儲壽嘏，寶冊迨瓊瑶。[END]
[Q]皇太后閤春帖子  其二[A]官梅猶注萼，御柳漸垂絲。太母如任姒，深居寶儉慈。[END]
[Q]皇太后閤春帖子  其三[A]內殿家人禮，猩袍奉玉巵。椒盤勤盥饋，百世有孫支。[END]
[Q]阻風[A]野鷄塵掠起，大舶勢方張。客子雙篙弱，回風得岸當。[END]
[Q]善利閣次伯仁所題趙子良畫四首  其一[A]箜篌君鄉來，分明記江樹。想君詩成時，夢作白鷗去。[END]
[Q]善利閣次伯仁所題趙子良畫四首  其二[A]平生交游間，吾幘蓋屢岸。區區稻粱謀，君亦逐鴻鴈。[END]
[Q]善利閣次伯仁所題趙子良畫四首  其三[A]風簷手君詩，心迹已清絕。何當更長吟，坐對澄江雪。[END]
[Q]善利閣次伯仁所題趙子良畫四首  其四[A]扁舟兩漁翁，清唱發日暮。安得如鴟夷，相與五湖去。[END]
[Q]餞吳長文司理用脩持賢業教無欠爲韻  其一[A]平生不量力，妄意希前脩。懵懵雖無見，拳拳未敢休。[END]
[Q]餞吳長文司理用脩持賢業教無欠爲韻  其二[A]狂瀾湧如此，砥柱其誰爲。天意必有在，吾身姑自持。[END]
[Q]餞吳長文司理用脩持賢業教無欠爲韻  其三[A]考亭無恙時，從游孰非賢。歲寒萬木彫，松柏始傑然。[END]
[Q]餞吳長文司理用脩持賢業教無欠爲韻  其四[A]聖賢去我遠，何者名事業。吾欲到彼岸，須君借舟楫。[END]
[Q]餞吳長文司理用脩持賢業教無欠爲韻  其五[A]過從資直諒，夫豈勢利交。謂朋黨者誰，仁人姑聽教。[END]
[Q]餞吳長文司理用脩持賢業教無欠爲韻  其六[A]人生天地間，離別安能無。莫作兒女態，相期烈丈夫。[END]
[Q]餞吳長文司理用脩持賢業教無欠爲韻  其七[A]君姿正而剛，名節非所欠。臨歧贈一言，惟有學不厭。[END]
[Q]自警[A]俗塵易污人，胸次須自潔。君看四明老，冰壺浸秋月。[END]
[Q]題蘇希亮畫[A]石梁渡山澗，上有秦人居。歲寒不種桃，汲泉灌佳蔬。[END]
[Q]戲題[A]深院鎖蛾眉，黄花一兩枝。晚來天氣好，渾似早春時。[END]
[Q]觀雁湖經行留題[A]溪作玉膏色，洞如天琢成。倩誰呼白鹿，將我上瑶京。[END]
[Q]格齋[A]一物具一理，皆有極則處。索焉而不精，於德何所據。[END]
[Q]莊敬日强齋二首  其一[A]人情樂安肆，晝夜物欲嬰。惟敬以直之，山立而川行。[END]
[Q]莊敬日强齋二首  其二[A]居人晏猶眠，行子夕未宿。此心從何生，却道力不足。[END]
[Q]題跋黄魯直讀書巖字二十言[A]筆法推黄子，鍾王共一機。試摹三大字，歸榜舊巖扉。[END]
[Q]隆興書堂自警三十五首  其一[A]堂中鶴髮老，臞臞未能寬。泮渙而爾游，於汝其獨安。[END]
[Q]隆興書堂自警三十五首  其二[A]負米慙子路，殺雞愧茅容。汗顔戴履間，子職何以供。[END]
[Q]隆興書堂自警三十五首  其三[A]富貴以榮親，有命不可必。道義以榮親，古人所無斁。[END]
[Q]隆興書堂自警三十五首  其四[A]茫茫八極內，何莫非斯人。苟非富道義，何異彼黔民。[END]
[Q]隆興書堂自警三十五首  其五[A]人稟五行秀，卓然與物異。由其達大經，秉彝不容己。[END]
[Q]隆興書堂自警三十五首  其六[A]人爲天地心，體焉天地同。病於有我私，不能相流通。[END]
[Q]隆興書堂自警三十五首  其七[A]二程十四五，即爲聖人徒。汝年已蹉跎，得無驚覺乎。[END]
[Q]隆興書堂自警三十五首  其八[A]昔者抗厥志，欲效顔子復。今胡事悠悠，反作曹食粟。[END]
[Q]隆興書堂自警三十五首  其九[A]古人用功處，步步最縝密。胡爾大闊疏，踐履無其實。[END]
[Q]隆興書堂自警三十五首  其一○[A]細味古人書，惕焉重深慚。循首以至足，百無一二三。[END]
[Q]隆興書堂自警三十五首  其一一[A]器局事宏大，心期勿卑汙。俗士不必效，汝爲君子儒。[END]
[Q]隆興書堂自警三十五首  其一二[A]百樂不足玩，萬好俱無益。休休事追逐，蕩志而害德。[END]
[Q]隆興書堂自警三十五首  其一三[A]輔仁貴有益，謹毋友善柔。良心放則死，胡爲樂佚遊。[END]
[Q]隆興書堂自警三十五首  其一四[A]克己貴乎嚴，存心大而正。改過勿憚吝，任道尤須勁。[END]
[Q]隆興書堂自警三十五首  其一五[A]知以達其行，行以精其知。二者互相發，不容偏廢之。[END]
[Q]隆興書堂自警三十五首  其一六[A]詩蔽思無邪，禮主毋不敬。二言書諸紳，時時與涵泳。[END]
[Q]隆興書堂自警三十五首  其一七[A]大學示絜矩，中庸發尚絅。昔人深工處，願言日三省。[END]
[Q]隆興書堂自警三十五首  其一八[A]周翁圖太極，張子銘訂頑。吾門禮義宗，毋離几席間。[END]
[Q]隆興書堂自警三十五首  其一九[A]言人必志聖，論學必志道。有如講爲邦，規模必王佐。[END]
[Q]隆興書堂自警三十五首  其二○[A]志一氣以動，氣一志以隨。持養使清明，和平毋暴之。[END]
[Q]隆興書堂自警三十五首  其二一[A]血氣有盛衰，理義無損益。理義要常勝，毋爲血氣役。[END]
[Q]隆興書堂自警三十五首  其二二[A]始學何所主，以心爲嚴師。動作必內懼，隠微毋自欺。[END]
[Q]隆興書堂自警三十五首  其二三[A]心藏隠奧中，乘間亦易動。須於動之微，堅持勿使縱。[END]
[Q]隆興書堂自警三十五首  其二四[A]人心甚可畏，動熾如奔霆。雖以刀鋸降，不能爲之寧。[END]
[Q]隆興書堂自警三十五首  其二五[A]居獨念無僻，境動情不肆。聖人然後能，學者須敬忌。[END]
[Q]隆興書堂自警三十五首  其二六[A]聖人於燕居，德容申天如。學者之自持，其可惰慢與。[END]
[Q]隆興書堂自警三十五首  其二七[A]吉士無妄語，德人不苟笑。容貌端以莊，話言謹而要。[END]
[Q]隆興書堂自警三十五首  其二八[A]勿謂善戲謔，於我固何尤。要知外不嚴，中爲之所流。[END]
[Q]隆興書堂自警三十五首  其二九[A]開卷必起敬，肅容正冠襟。如侍聖賢側，親承謦欬音。[END]
[Q]隆興書堂自警三十五首  其三○[A]事事物物間，私皆在所滌。一裘憾雖微，子路必勇克。[END]
[Q]隆興書堂自警三十五首  其三一[A]質暴難入德，心粗寧配義。君看簞瓢人，磨礲極醇粹。[END]
[Q]隆興書堂自警三十五首  其三二[A]氣稟微有偏，積習日蕃衍。矯厲工弗深，其末必猶反。[END]
[Q]隆興書堂自警三十五首  其三三[A]今日一念差，不即伐以柯。明日又重生，習熟將如何。[END]
[Q]隆興書堂自警三十五首  其三四[A]顔子不貳境，如判桐葉然。一絕不復續，何嘗有遺根。[END]
[Q]隆興書堂自警三十五首  其三五[A]成湯之盤銘，新焉旦復旦。未聞作聖功，毫釐有間斷。[END]
[Q]閒居雜詠三十二首 仁[A]仁人之安宅，在心本全德。要常處於中，不可違終食。[END]
[Q]閒居雜詠三十二首 義[A]義人之正路，中實存羞惡。要常由而行，不可離跬步。[END]
[Q]閒居雜詠三十二首 禮[A]禮者人之門，節文自中根。所主一以敬，出入無不存。[END]
[Q]閒居雜詠三十二首 智[A]智者人之燭，於我非外鑠。清明本在躬，無容自昏濁。[END]
[Q]閒居雜詠三十二首 孝[A]孝以事其親，斯須不離身。始終惟愛敬，二者在書紳。[END]
[Q]閒居雜詠三十二首 悌[A]悌以事其兄，溫恭盡乃情。出門惟敬長，內外一於誠。[END]
[Q]閒居雜詠三十二首 忠[A]忠以盡諸己，其中不容僞。一毫苟自欺，在我先有愧。[END]
[Q]閒居雜詠三十二首 信[A]信以實諸言，於外無妄宣。要須循爾物，何可背其然。[END]
[Q]閒居雜詠三十二首 父子[A]父子本天性，人倫此其大。一言在有親，不可薄厥愛。[END]
[Q]閒居雜詠三十二首 君臣[A]君臣本大分，天尊而地卑。一言在有義，不可以爲利。[END]
[Q]閒居雜詠三十二首 夫婦[A]夫婦亦大端，乾男而坤女。一言在有別，不可欲敗度。[END]
[Q]閒居雜詠三十二首 兄弟[A]兄長而弟幼，天屬之羽翼。一言在有序，不可事私閲。[END]
[Q]閒居雜詠三十二首 朋友[A]朋友同門志，所以輔吾仁。一言在有信，不可私狎親。[END]
[Q]閒居雜詠三十二首 耳[A]耳所以司聽，聽正乃爲聰。匪彝謹勿聞，聞之則爲聾。[END]
[Q]閒居雜詠三十二首 目[A]目所以司視，視正乃爲明。非禮謹勿睹，睹之則爲盲。[END]
[Q]閒居雜詠三十二首 口[A]口所以司言，所言必正說。非法謹勿道，道之爲噬噎。[END]
[Q]閒居雜詠三十二首 手[A]手所以司執，所執必正事。回德謹勿持，持必爲痿痺。[END]
[Q]閒居雜詠三十二首 足[A]足所以司履，所履必正道。邪徑謹勿由，由之爲躃跛。[END]
[Q]閒居雜詠三十二首 心[A]心爲形之君，所主一身政。持養常清明，百體皆順令。[END]
[Q]閒居雜詠三十二首 博學[A]泛觀事物間，是理真卓卓。無一非吾事，要在博所學。[END]
[Q]閒居雜詠三十二首 審問[A]物理本不齊，雜然各異分。參伍寧無疑，要在審所問。[END]
[Q]閒居雜詠三十二首 謹思[A]論學取諸友，舉隅發之師。欲自得其傳，要在謹厥思。[END]
[Q]閒居雜詠三十二首 明辨[A]利與善之間，微似未易斷。欲無毫釐差，要在明厥辨。[END]
[Q]閒居雜詠三十二首 篤行[A]學問思辨者，於中瑩且精。欲實據而有，要在篤於行。[END]
[Q]閒居雜詠三十二首 隆師[A]師者人之範，辨惑正吾疑。苟不就有道，倀倀其何之。[END]
[Q]閒居雜詠三十二首 親友[A]友者人之輔，以善相切磨。不取直諒聞，其如損德何。[END]
[Q]閒居雜詠三十二首 遷善[A]善者性所有，不可無諸躬。每見必勇遷，吾德乃可崇。[END]
[Q]閒居雜詠三十二首 改過[A]過者動之差，毋容實諸己。才覺必速改，乃不爲吾累。[END]
[Q]閒居雜詠三十二首 禮維[A]禮以維其心，在心無不敬。非此勿言動，非此勿視聽。[END]
[Q]閒居雜詠三十二首 義維[A]義以維其心，在心常有制。惟爲理所宜，不徇情所利。[END]
[Q]閒居雜詠三十二首 廉維[A]廉以維其心，在心常有辨。一介不妄取，真如視土糞。[END]
[Q]閒居雜詠三十二首 恥維[A]恥以維其心，在心每知愧。不善臨吾前，真如負芒刺。[END]
[Q]訓兒童八首 孔子[A]孔子生東魯，斯文實在茲。六經垂訓法，萬世共宗師。[END]
[Q]訓兒童八首 弟子[A]洙泗三千衆，何人得正傳。省身有曾子，克己獨顔淵。[END]
[Q]訓兒童八首 顔子[A]賢哉顔氏子，陋巷獨幽居。簞食與瓢飲，蕭然樂有餘。[END]
[Q]訓兒童八首 曾子[A]敬謹曾參氏，臨深履薄如。平生傳聖訓，要具孝經書。[END]
[Q]訓兒童八首 人子[A]人子勤於孝，無時志不存。夜來安寢息，早起問寒暄。[END]
[Q]訓兒童八首 灑掃[A]奉水微微洒，恭提帚與箕。室堂須淨掃，几案亦輕麾。[END]
[Q]訓兒童八首 應對[A]應對須恭謹，言言罔不祗。父呼唯無諾，長問遜爲辭。[END]
[Q]訓兒童八首 進退[A]進退須恭敬，時時勿敢輕。先生趨拱立，長者後徐行。[END]
[Q]偈頌十二首  其五[A]韓信造浮橋，李廣入布袋。一箭透雙關，乾坤無罣碍。[END]
[Q]偈頌三十八首  其三六[A]春雨洗春雪，雪消湖上山。雨晴相對看，突兀髑髏寒。[END]
[Q]偈頌十首  其五[A]深山岩崖問，石頭大小答。崖崩石迸裂，虛空閙聒聒。[END]
[Q]偈頌二十五首  其二三[A]霜風號肅殺，霜葉墮蕭颾。唯有玲瓏岩，崔嵬望轉高。[END]
[Q]偈頌九首  其二[A]打破黑漆桶，十方空索索。不受靈山記，安居大圓覺。[END]
[Q]偈頌九首  其六[A]西湖湖裏水，南山山上雲。天台拄杖子，相見笑忻忻。[END]
[Q]偈頌九首  其七[A]平地起骨堆，虛空剜窟籠。驀透兩重關，拈却黑漆桶。[END]
[Q]偈頌九首  其八[A]妙音觀世音，具足神通力。十方諸國土，無剎不現身。[END]
[Q]頌古八首  其六[A]張來張打油，李來李打油。通身骨轆轉，打得最風流。[END]
[Q]偈頌十六首  其六[A]不勞澄九鼎，流動百花新。木雞前樹報，月磨蘿鏡輪。[END]
[Q]偈頌十六首  其一五[A]到純無學處，語路若何生。意氣天然別，神筆畫不成。[END]
[Q]和史少莊登山韻三首  其三[A]毋謂支山險，此山能幾何。崎嶔十年夢，知歷幾蹉跎。[END]
[Q]贈術士龔恢乙[A]龔生來過我，極意論先天。自得環中趣，無言已十年。[END]
[Q]次韻李參政龍鶴山廬  其一[A]山色醉痕邊，溪聲客枕前。山溪元自舊，人已別經年。[END]
[Q]次韻李參政龍鶴山廬  其二[A]天公富萬有，秋事不曾貧。靜閲歲時信，動觀天地仁。[END]
[Q]次韻李參政龍鶴山廬  其三[A]莫使兒輩覺，從渠青紫紛。馬前金罷亞，鳥外玉奫淪。[END]
[Q]次韻李參政龍鶴山廬  其四[A]世事從頭數，時機觸眼奇。山靈莫留客，大厦要人枝。[END]
[Q]和王太博齋宮夢中絕句[A]晴輕風憗凍，寒重日生煙。謾道中和節，天顔正愀然。[END]
[Q]用晦翁十梅詩韻酬張伯脩孫子直  其一[A]幽人履貞吉，采藻南澗濱。所采一物微，所思萬物春。[END]
[Q]用晦翁十梅詩韻酬張伯脩孫子直  其二[A]柳絲不禁梳，桃毳不耐雪。梅殘剪春綃，永日霏不絕。[END]
[Q]用晦翁十梅詩韻酬張伯脩孫子直  其三[A]椒榝充佩幃，孤芳處幽絕。當年老虬枝，豈爲風雨折。[END]
[Q]用晦翁十梅詩韻酬張伯脩孫子直  其四[A]最後黄香根，纖裳粲黄裏。能以色事人，空博一時喜。[END]
[Q]用晦翁十梅詩韻酬張伯脩孫子直  其五[A]看花須看神，折花莫折殘。但使花骨清，豈畏花地寒。[END]
[Q]用晦翁十梅詩韻酬張伯脩孫子直  其六[A]老瓦莫厭粗，奚童莫嫌小。及時不爲樂，頃刻芳事了。[END]
[Q]用晦翁十梅詩韻酬張伯脩孫子直  其七[A]聖涯浩無邊，人乃揭其淺。安知舍瑟中，道味益深遠。[END]
[Q]用晦翁十梅詩韻酬張伯脩孫子直  其八[A]浮名鏡邊塵，驕氣爐上雪。年來如木鷄，我肱已三折。[END]
[Q]用晦翁十梅詩韻酬張伯脩孫子直  其九[A]書消燕日長，棋遣花院寂。何羨山中人，餐霞拾橡實。[END]
[Q]用晦翁十梅詩韻酬張伯脩孫子直  其一○[A]爲花能工詩，不如賦拙賦。珍重舂陵翁，能尋所樂處。[END]
[Q]月巢[A]小小一枝足，寥寥萬象空。踢翻舊窠窟，誰在月明中。[END]
[Q]鏡庵[A]毫髮難藏覆，臨臺子細觀。龍門無宿客，對舞失孤鸞。[END]
[Q]月窗[A]一轉月窗語，全超言象前。無人知此意，令我憶南泉。[END]
[Q]諾菴[A]善應物無外，全身在帝鄉。不妨橫點首，平等印諸方。[END]
[Q]刺血冩經解祠部逋[A]幽馥騰芻草，餘春散妙蓮。若無皮下血，寶所待馿年。[END]
[Q]及菴[A]過亦非中道，其如不及何。到江吳地盡，隔岸越山多。[END]
[Q]偈頌一百三十三首  其七[A]還債金輪種，陳年甘蔗苗。九龍翻雪浪，滴水也難消。[END]
[Q]偈頌一百三十三首  其一五[A]學道如鑽火，逢煙未可休。直待金星現，曹門取鄭州。[END]
[Q]偈頌一百三十三首  其四二[A]晃晃在心目，昭昭居色塵。莫將銀世界，喚作假銀城。[END]
[Q]偈頌一百三十三首  其四九[A]擬破一微塵，分明昧此經。如何破經卷，出此一微塵。[END]
[Q]偈頌一百三十三首  其六四[A]敗闕在雙林，都無跡可尋。海枯終見底，人死不知心。[END]
[Q]偈頌一百三十三首  其六九[A]虛空無相身，墮地惹埃塵。不入紅塵裏，馿年洗得清。[END]
[Q]偈頌一百三十三首  其七○[A]羅漢山當戶，朝來有聖燈。藩籬俱剖破，不揀小乘僧。[END]
[Q]偈頌一百三十三首  其七九[A]未到忘筌地，携籃等跳蝦。錯行樵子徑，却到葛洪家。[END]
[Q]偈頌一百三十三首  其八五[A]獨釣海山秋，綸竿五十牛。叮嚀螺與蚌，莫傍釣鰲鈎。[END]
[Q]偈頌一百三十三首  其九○[A]莫袖搴旗手，同扶折脚鐺。高碁放低著，死路活教行。[END]
[Q]偈頌一百三十三首  其九九[A]半月出去，鼻孔不見眼睛。一日歸來，眼睛不見鼻孔。[END]
[Q]偈頌一百三十三首  其一○七[A]久坐大雄峯，寒灰撥不紅。一星螢火出，孤鶴已遼東。[END]
[Q]偈頌一百三十三首  其一三一[A]大地及日月，時至皆歸盡。未嘗有一物，不被無常吞。[END]
[Q]頌古二十一首  其二[A]適我昔所願，今者已滿足。是玉也大奇，只恐不是玉。[END]
[Q]頌古二十一首  其七[A]金盤不可動，轆轆轉難住。停待良久間，圓明湛如露。[END]
[Q]頌古二十一首  其一○[A]挽弓須挽强，用槍須用長。射人先射馬，擒賊先擒王。[END]
[Q]頌古二十一首  其一二[A]當機覿面提，覿面當機疾。開眼放癡頑，鞭逼人上壁。[END]
[Q]頌古二十一首  其一九[A]劍下十分親，難藏獨露身。江流石不轉，獨有藴空名。[END]
[Q]漆匠求頌[A]漆桶天然別，休將好處修。聽他百雜碎，特地一場愁。[END]
[Q]常思惟大士贊  其一[A]瞪目諦觀時，風絲萬緒風。一聲潮雪響，打入正思惟。[END]
[Q]常思惟大士贊  其四[A]趁隊選圓通，無端立下風。當時供死款，錯說在聞中。[END]
[Q]問疾維摩贊[A]賣弄瀾翻舌，文殊是阿誰。未曾談不二，已自落思惟。[END]
[Q]穿破衲贊[A]針短線難穿，閑拈當負暄。不須嫌破碎，提起自完全。[END]
[Q]了殘經贊[A]從朝數黑豆，數到黄昏後。只見月如眉，不覺靈犀透。[END]
[Q]頌古五首  其四[A]劍下十分真，難藏獨露身。江流石不轉，獨有藴空名。[END]
[Q]阻史彌遠占寺偈[A]寺前一塊地，常有天子氣。丞相要作墳，不知主何意。[END]
[Q]賦梅[A]清獻堂前樹，無梢可著春。豈知三百載，復有種花人。[END]
[Q]簡州[A]山水三池郡，平湖塢可園。要成真吏隠，故作小桃源。[END]
[Q]小桃源[A]二水清渾合，三山錦繡張。迹沉簿書冗，身在水雲鄉。[END]
[Q]題龍巖寺文與可怪石墨竹[A]風雨勞先別，敢辭樽酒深。一梢牆上竹，留作歲寒心。[END]
[Q]讀書巖  其一[A]綠橘陰雖改，青山色自新。偷閑時挾冊，來訪讀書人。[END]
[Q]止泓亭[A]止泓清而明，如彼秋月滿。以此觀我心，澄源斯近本。[END]
[Q]旅中聞笛[A]清宵難獨寐，誰把曲來謳。曲裏聲聲思，離人輾轉愁。[END]
[Q]題狄梁公白雲圖[A]悵望登臨日，大行山頂頭。親幃何處是，一片白雲浮。[END]
[Q]雲邊種松[A]漸止牛羊牧，還添雨露滋。但令萌蘗長，自有歲寒姿。[END]
[Q]題屏間[A]野曠乾坤大，身閒日月遲。有生均自得，造物本無私。[END]
[Q]謝陳僉惠紅綠柿[A]紅綠分佳果，丹青讓好辭。遥憐霜落葉，岸幘坐題詩。[END]
[Q]送李季允侍郎歸蜀五絕用禪房花竹幽爲韻  其一[A]密葉秋逾潤，幽花晚更妍。去來誰是主，試問白頭禪。[END]
[Q]送李季允侍郎歸蜀五絕用禪房花竹幽爲韻  其二[A]地僻風煙好，身閒日月長。未知嘉遯吉，占驗笑京房。[END]
[Q]送李季允侍郎歸蜀五絕用禪房花竹幽爲韻  其三[A]淮海身如繫，岷峨路去賒。相思冰雪裏，却立嗅梅花。[END]
[Q]送李季允侍郎歸蜀五絕用禪房花竹幽爲韻  其四[A]交情契金蘭，燕樂非絲竹。我歌古別離，語盡君當續。[END]
[Q]送李季允侍郎歸蜀五絕用禪房花竹幽爲韻  其五[A]日脚收新雨，禪房早得秋。重來應更好，誰與共清幽。[END]
[Q]送昔監稅滿替[A]但了官中事，都無俸外錢。妙年能爾爾，晚節更須堅。[END]
[Q]題虎丘劍池[A]石壁千年立，池泉百尺深。蕭蕭陵下木，遺恨古猶今。[END]
[Q]題王氏天開圖畫卷後[A]濃淡非粧點，縱橫謝剪裁。憑欄一凝睇，圖畫信天開。[END]
[Q]次王兄韻二首  其一[A]錦繡胸中富，珠璣筆下生。如何鹿門去，不向玉堂盛。[END]
[Q]次王兄韻二首  其二[A]買屋依三阜，開窗對兩池。去來誰是主，空鎖壁間詩。[END]
[Q]再用韻  其一[A]野徑梅初發，寒塘草又生。能來同社酒，莫笑瓦盆盛。[END]
[Q]再用韻  其二[A]綠楊陶令宅，芳草謝家池。開徑應須我，酬君未有詩。[END]
[Q]雲邊遣興[A]穴處堪忘世，松餐足永年。有時雲雨止，獨立看青天。[END]
[Q]送李果州  其一[A]蕭然瘦鶴姿，不受世俗塵。吾衰久矣夫，眼明見斯人。[END]
[Q]送李果州  其二[A]含香趨漢陛，前席問賈生。要路須民庸，錦衣聊晝行。[END]
[Q]送李果州  其三[A]一年春好處，寒食一百五。想見束晨裝，沙頭震鼉鼓。[END]
[Q]送李果州  其四[A]昔吾有先正，走卒稱司馬。憂國等憂家，人物君其亞。[END]
[Q]因崔五侍御寄高彭州[A]百年已過半，秋至轉饑寒。為問彭州牧，何時救急難。[END]
[Q]即事[A]百寶裝腰帶，真珠絡臂韝。笑時花近眼，舞罷錦纏頭。[END]
[Q]絕句[A]江邊踏青罷，迴首見旌旗。風起春城暮，高樓鼓角悲。[END]
[Q]絕句二首 一[A]遲日江山麗，春風花草香。泥融飛燕子，沙暖睡鴛鴦。[END]
[Q]歸鴈[A]東來萬里客，亂定幾年歸。腸斷江城鴈，高高正北飛。[END]
[Q]王錄事許脩草堂貲不到聊小詰[A]爲嗔王錄事，不寄草堂貲。昨屬愁春雨，能忘欲漏時。[END]
[Q]絕句六首 一[A]日出籬東水，雲生舍北泥。竹高鳴翡翠，沙僻舞鵾雞。[END]
[Q]絕句六首 二[A]藹藹花蘂亂，飛飛蜂蝶多。幽棲身懶動，客至欲如何。[END]
[Q]絕句六首 三[A]鑿井交椶葉，開渠斷竹根。扁舟輕褭纜，小徑曲通村。[END]
[Q]絕句六首 四[A]急雨捎溪足，斜暉轉樹腰。隔巢黃鳥竝，翻藻白魚跳。[END]
[Q]絕句六首 五[A]舍下笋穿壁，庭中藤刺簷。地晴絲冉冉，江白草纖纖。[END]
[Q]絕句六首 六[A]江動月移石，溪虛雲傍花。鳥棲知故道，帆過宿誰家。[END]
[Q]荅鄭十七郎一絕[A]雨後過畦潤，花殘步屐遲。把文驚小陸，好客見當時。[END]
[Q]武侯廟[A]遺廟丹青落，空山草木長。猶聞辭後主，不復臥南陽。[END]
[Q]八陣圖[A]功蓋三分國，名高八陣圖。江流石不轉，遺恨失吞吳。[END]
[Q]復愁十二首 一[A]人煙生處僻，虎跡過新蹄。野鶻翻窺草，村船逆上溪。[END]
[Q]復愁十二首 二[A]釣艇收緡盡，昏鴉接翅歸。月生初學扇，雲細不成衣。[END]
[Q]復愁十二首 三[A]萬國尚防寇，故園今若何。昔歸相識少，早已戰場多。[END]
[Q]復愁十二首 四[A]身覺省郎在，家須農事歸。年深荒草徑，老恐失柴扉。[END]
[Q]復愁十二首 五[A]金絲鏤箭鏃，皂尾製旗竿。一自風塵起，猶嗟行路難。[END]
[Q]復愁十二首 六[A]胡虜何曾盛，干戈不肯休。閭閻聽小子，談話覓封侯。[END]
[Q]復愁十二首 七[A]貞觀銅牙弩，開元錦獸張。花門小前好，此物棄沙場。[END]
[Q]復愁十二首 八[A]今日翔麟馬，先宜駕鼓車。無勞問河北，諸將覺榮華。[END]
[Q]復愁十二首 九[A]任轉江淮粟，休添苑囿兵。由來貔虎士，不滿鳳皇城。[END]
[Q]復愁十二首 十[A]江上亦秋色，火雲終不移。巫山猶錦樹，南國且黃鸝。[END]
[Q]復愁十二首 十一[A]每恨陶彭澤，無錢對菊花。如今九日至，自覺酒須賒。[END]
[Q]復愁十二首 十二[A]病減詩仍拙，吟多意有餘。莫看江總老，猶被賞時魚。[END]
[Q]絕句九首 七[A]聞道巴山裏，春船正好行。都將百年興，一望九江城。[END]
[Q]絕句九首 八[A]水檻溫江口，茅堂石筍西。移船先主廟，洗藥淙沙溪。[END]
[Q]絕句九首 九[A]設道春來好，狂風大放顛。吹花隨水去，飜却釣魚船。[END]
[Q]夏日三首  其一[A]微風過中庭，庭樹颯有聲。穿簾徐入座，巾屨有餘清。[END]
[Q]夏日三首  其二[A]展畫發古香，弄筆娛晝寂。是中亦何好，使我喜忘食。[END]
[Q]夏日三首  其三[A]呼兒整吾駕，駕言返林廬。可使臨老眼，常親吏文書。[END]
[Q]道中古意二絕  其一[A]桃李寂無言，垂楊照溪綠。不見苧蘿人，空吟若邪曲。[END]
[Q]道中古意二絕  其二[A]浣紗寂不好，辛苦觸戰箭。東施無麗質，安穩嫁鄉縣。[END]
[Q]觀禊帖有感三絕  其一[A]古人賦多情，無事輒愁苦。蘭亭一觴詠，感慨乃如許。[END]
[Q]觀禊帖有感三絕  其二[A]寶章薶九泉，摹本範百世。白鵝滿波間，誰識腕中意。[END]
[Q]觀禊帖有感三絕  其三[A]三日天氣新，禊飲傳自古。今人不好事，佳節棄如土。[END]
[Q]初秋二首  其一[A]急雨過窗紙，新凉生簟藤。蹣跚老鈴下，來炷壁間燈。[END]
[Q]初秋二首  其二[A]壯歲故多病，老年知不堪。何須看公案，只此是真參。[END]
[Q]蝙蝠[A]伏翼昏飛急，營營定苦饑。聚蚊充口腹，生汝亦奚爲。[END]
[Q]蛩[A]壁下秋蟲語，一蛩鳴獨雄。自然遭跡捕，窘束入雕籠。[END]
[Q]四花[A]素馨間末利，木犀和玉簪。醫來都屏去，頭眩怕香侵。[END]
[Q]題徐熙杏花[A]老枝當歲寒，芳蘤春澹泞。霧綃輕欲無，嬌紅恐飛去。[END]
[Q]題趙昌木瓜花[A]秋風魏瓠實，春雨燕脂花。綵筆不可寫，滴露勻朝霞。[END]
[Q]題易元吉獐猿兩圖二首  其一[A]擇食麕相喚，無人意不驚。猿啼風動葉，機熟兩忘情。[END]
[Q]題易元吉獐猿兩圖二首  其二[A]烏逐山公噪，驚麕仰望疑。春林無一事，獝狘自生悲。[END]
[Q]題張希賢紙本花四首 牡丹[A]洛花肉紅姿，蜀筆丹砂染。生綃多俗格，紙本有真艷。[END]
[Q]題張希賢紙本花四首 常春[A]染根得靈藥，無時不春風。倚闌與挂壁，相伴歲寒中。[END]
[Q]題張希賢紙本花四首 紅梅[A]酒力欺朝寒，潮紅上粧面。桃李漫同時，輸了春風半。[END]
[Q]題張希賢紙本花四首 雞冠[A]號名極形似，摹寫與真逼。聊以畫滑稽，慰我秋園寂。[END]
[Q]題趙昌四季花圖 海棠梨花[A]醉紅睡未熟，淚玉春带雨。阿環不可招，空寄凭肩語。[END]
[Q]題趙昌四季花圖 葵花萱草[A]衛足保明哲，忘憂助歡娛。欣欣夏日永，媚我幽人廬。[END]
[Q]題趙昌四季花圖 拒霜旱蓮[A]霜天木芙蓉，陸地旱蓮草。水花雲錦盡，不見秋風好。[END]
[Q]題趙昌四季花圖 梅花山茶[A]月淡玉逾瘦，雪深紅欲燃。同時不同調，聊用慰衰年。[END]
[Q]十月二十六日三偈  其一[A]聲聞與色塵，普以妙香薰。昔汝來迷我，今吾却戲君。[END]
[Q]十月二十六日三偈  其二[A]有箇安心法，無時不可行。只將今日事，隨分了今生。[END]
[Q]十月二十六日三偈  其三[A]窗外塵塵事，窗中夢夢身。既知身是夢，一任事如塵。[END]
[Q]代門生作立春書門貼子詩四首  其一[A]煖日黄金柳，光風白玉梅。門闌開壽域，人物滿春臺。[END]
[Q]代門生作立春書門貼子詩四首  其二[A]有喜何須藥，無塵即是仙。壺中春日月，聊數八千年。[END]
[Q]代門生作立春書門貼子詩四首  其三[A]草木霑雲露，峰巒近壁奎。新春行樂處，南北共花溪。[END]
[Q]代門生作立春書門貼子詩四首  其四[A]日月添書帙，湖山引杖藜。賸周花甲子，多醉玉東西。[END]
[Q]題蜀果圖四首 木瓜[A]沈沈黛色濃，糝糝金沙絢。却笑宣州房，競作紅粧面。[END]
[Q]題蜀果圖四首 櫻桃[A]火齊寶瓔珞，垂於綠繭絲。幽禽都未覺，和露折新枝。[END]
[Q]題蜀果圖四首 石榴[A]日烘古錦囊，露浥紅瑪瑙。玉池嚥清肥，三彭跡如掃。[END]
[Q]題蜀果圖四首 甘瓜[A]夏膚粗已皴，秋蔕熟將脫。不辭抱蔓歸，聊慰相如渴。[END]
[Q]題畢少董繙經圖[A]絳帳胡沙暗，青編古意深。誰知洛下詠，中有越人吟。[END]
[Q]代兒童作立春貼門詩三首  其一[A]剪綵宜春勝，泥金祝壽幡。雪梅同雪鬢，相對兩淩寒。[END]
[Q]代兒童作立春貼門詩三首  其二[A]綠野添花逕，青春引杖藜。家人行樂處，雙勸玉東西。[END]
[Q]代兒童作立春貼門詩三首  其三[A]盛族推山長，修齡號櫟翁。屏花春不老，日日是東風。[END]
[Q]代兒童作端午貼門詩三首  其一[A]畫閤圍香裏，明窗宴坐中。兵符不須篆，丹轉藥爐紅。[END]
[Q]代兒童作端午貼門詩三首  其二[A]管領神仙侶，追陪山長家。往來惟意適，歌舞對年華。[END]
[Q]霜後紀園中草木十二絕  其一[A]菊老芙蓉退，化工少均逸。蚤晚梅花動，從此無閒日。[END]
[Q]霜後紀園中草木十二絕  其二[A]遮藏末利檻，纏裹芭蕉身。我亦入室處，忍寒待陽春。[END]
[Q]霜後紀園中草木十二絕  其三[A]製芰亦不急，縕袍堪禦冬。從渠抱枝槁，摵摵鳴霜風。[END]
[Q]霜後紀園中草木十二絕  其四[A]種葵如種麥，隔歲已下子。僅成一榦花，浪備四時氣。[END]
[Q]霜後紀園中草木十二絕  其五[A]棠梨芳意多，頗惜歲晼晚。殷勤小春花，特地慰愁眼。[END]
[Q]霜後紀園中草木十二絕  其六[A]牡丹初翦時，已具新花眼。代謝不容髮，笑殺鐵門限。[END]
[Q]霜後紀園中草木十二絕  其七[A]客從揚州來，遺我揚州花。筠籠貯枯枿，明年擅春華。[END]
[Q]霜後紀園中草木十二絕  其八[A]風倒酴醿架，長條頭搶地。趁渠未萌芽，政可相料理。[END]
[Q]霜後紀園中草木十二絕  其九[A]清霜染柿葉，荒園有佳趣。留連伴歲晚，莫作流紅去。[END]
[Q]霜後紀園中草木十二絕  其一○[A]真珠綴玉船，梧子炒可供。莫嫌能墮髮，老夫頭已童。[END]
[Q]霜後紀園中草木十二絕  其一一[A]桃能驅不祥，霜後葉鋪地。抱枝崑崙奴，猶解禦魑魅。[END]
[Q]霜後紀園中草木十二絕  其一二[A]門冬如佳隸，長年護階除。生兒乃不凡，磊落玻璃珠。[END]
[Q]瓶花二首  其一[A]水仙携蠟梅，來作散花雨。但驚醉夢醒，不辨香來處。[END]
[Q]瓶花二首  其二[A]小梅未可折，不折惜空回。擁鼻撚一枝，也道探春來。[END]
[Q]瑞香三首  其一[A]小檻移秀色，端來媚禪房。道人不解飲，醺然醉天香。[END]
[Q]瑞香三首  其二[A]紫雲蹙繡被，團欒覆衣篝。濃薰百和韵，香極却成愁。[END]
[Q]瑞香三首  其三[A]一叢三百朶，細細拆濃檀。簾幕護花氣，不知窗外寒。[END]
[Q]董主簿正道壁間作水墨老梅一枝宿鵲縮脰合半眼栖焉[A]斜枝飽風雪，疎花淡冰玉。一鵲忍清寒，居然伴幽獨。[END]
[Q]宿長林[A]霧月撩人白，風燈惱客青。倦多資美睡，酒薄免遲醒。[END]
[Q]至日前思親[A]節近親庭遠，天寒日暮時。未風窗已報，欲雪脚先知。[END]
[Q]絕句[A]楓老顔方少，山晴氣反昏。舊貧今更甚，已冷幸猶暄。[END]
[Q]奉和聖製經函谷關作[A]函谷雖云險，黃河已復清。聖心無所隔，空此置關城。[END]
[Q]奉和聖製度潼關口號[A]嶙嶙故城壘，荒涼空戍樓。在德不在險，方知王道休。[END]
[Q]答太常靳博士見贈一絕[A]上苑春先入，中園花盡開。唯餘幽徑草，尚待日光催。[END]
[Q]登荆州城望江二首 一[A]滔滔大江水，天地相終始。經閱幾世人，復歎誰家子。[END]
[Q]登荆州城望江二首 二[A]東望何悠悠，西來晝夜流。歲月既如此，爲心那不愁。[END]
[Q]賦得自君之出矣[A]自君之出矣，不復理殘機。思君如滿月，夜夜減清輝。[END]
[Q]荅陸澧[A]松葉堪爲酒，春來釀幾多。不辭山路遠，踏雪也相過。[END]
[Q]夜送趙縱[A]趙氏連城璧，由來天下傳。送君還舊府，明月滿前川。[END]
[Q]渡漢江[A]嶺外音書斷，經冬復歷春。近鄉情更怯，不敢問來人。[END]
[Q]嵩山夜還[A]家住嵩山下，好采舊山薇。自省遊泉石，何曾不夜歸。[END]
[Q]湖中別鑒上人[A]願與道林近，在意逍遙篇。自有靈佳寺，何用沃洲禪。[END]
[Q]題鑒上人房二首 一[A]落花雙樹積，芳草一庭春。玩之堪興異，何必見幽人。[END]
[Q]題鑒上人房二首 二[A]晚入應真理，經行尚未回。房中無俗物，林下有青苔。[END]
[Q]答田徵君[A]出遊杳何處？遲回伊洛間。歸寢忽成夢，宛在嵩丘山。[END]
[Q]傷曹娘二首 一[A]鳳飛樓伎絕，鸞死鏡臺空。獨憐脂粉氣，猶著舞衣中。[END]
[Q]傷曹娘二首 二[A]河伯憐嬌態，馮夷要姝妓。寄言遊戲人，莫弄黃河水。[END]
[Q]河陽[A]昔日河陽縣，氛氳香氣多。曹娘嬌態盡，春樹不堪過。[END]
[Q]燕巢軍幕[A]北關憐翠幕，不是厭朱樓。故來呈燕頷，報道欲封侯。[END]
[Q]詠省壁畫鶴[A]粉壁圖仙鶴，昂藏真氣多。鶱飛竟不去，當是戀恩波。[END]
[Q]廣州朱長史座觀妓[A]歌舞須連夜，神仙莫放歸。參差隨暮雨，前路濕人衣。[END]
[Q]謁二妃廟[A]還以金屋貴，留茲寶席尊。江鳧嘯風雨，山鬼泣朝昏。[END]
[Q]贈嚴侍御[A]受脤清邊服，乘驄歷塞塵。當聞漢雪恥，羞共虜和親。[END]
[Q]在荆州重赴嶺南[A]夢澤三秋日，蒼梧一片雲。還將鵷鷺羽，重入鷓鴣羣。[END]
[Q]則天皇后挽歌[A]象物行周禮，衣冠集漢都。誰憐事虞舜，下里泣蒼梧。[END]
[Q]鄧國太夫人挽歌[A]鸞死鉛妝歇，人亡錦字空。悲端若能減，渭水亦應窮。[END]
[Q]楊將軍挽歌[A]亭寒照苦月，隴暗積愁雲。今日山門樹，何處有將軍。[END]
[Q]喜入長安[A]雲日能催曉，風光不惜年。賴逢征客盡，歸在落花前。[END]
[Q]晚留鳳州[A]寶雞辭舊役，仙鳳歷遺墟。去此近城闕，青山明月初。[END]
[Q]羈春[A]客心千里倦，春事一朝歸。還傷北園裏，重見落花飛。[END]
[Q]林塘懷友[A]芳屏畫春草，仙杼織朝霞。何如山水路，對面即飛花。[END]
[Q]山扉夜坐[A]抱琴開野室，攜酒對情人。林塘花月下，別似一家春。[END]
[Q]春莊[A]山中蘭葉徑，城外李桃園。豈知人事靜，不覺鳥聲喧。[END]
[Q]春遊[A]客念紛無極，春淚倍成行。今朝花樹下，不覺戀年光。[END]
[Q]春園[A]山泉兩處晚，花柳一園春。還持千日醉，共作百年人。[END]
[Q]林泉獨飲[A]丘壑經塗賞，花柳遇時春。相逢今不醉，物色自輕人。[END]
[Q]登城春望[A]物外山川近，晴初景靄新。芳郊花柳遍，何處不宜春。[END]
[Q]他鄉敘興[A]綴葉歸煙晚，乘花落照春。邊城琴酒處，俱是越鄉人。[END]
[Q]夜興[A]野煙含夕渚，山月照秋林。還將中散興，來偶步兵琴。[END]
[Q]臨江二首 一[A]泛泛東流水，飛飛北上塵。歸驂將別櫂，俱是倦遊人。[END]
[Q]臨江二首 二[A]去驂嘶別路，歸櫂隱寒洲。江臯木葉下，應想故城秋。[END]
[Q]江亭夜月送別二首 一[A]江送巴南水，山橫塞北雲。津亭秋月夜，誰見泣離羣。[END]
[Q]江亭夜月送別二首 二[A]亂煙籠碧砌，飛月向南端。寂寂離亭掩，江山此夜寒。[END]
[Q]別人四首 一[A]久客逢餘閏，他鄉別故人。自然堪下淚，誰忍望征塵。[END]
[Q]別人四首 二[A]江上風煙積，山幽雲霧多。送君南浦外，還望將如何。[END]
[Q]別人四首 三[A]桂軺雖不駐，蘭筵幸未開。林塘風月賞，還待故人來。[END]
[Q]別人四首 四[A]霜華淨天末，霧色籠江際。客子常畏人，何爲久留滯。[END]
[Q]贈李十四四首 一[A]野客思茅宇，山人愛竹林。琴尊唯待處，風月自相尋。[END]
[Q]贈李十四四首 二[A]小徑偏宜草，空庭不厭花。平生詩與酒，自得會仙家。[END]
[Q]贈李十四四首 三[A]亂竹開三徑，飛花滿四鄰。從來揚子宅，別有尚玄人。[END]
[Q]贈李十四四首 四[A]風筵調桂軫，月徑引藤杯。直當花院裏，書齋望曉開。[END]
[Q]早春野望[A]江曠春潮白，山長曉岫青。他鄉臨睨極，花柳映邊亭。[END]
[Q]山中[A]長江悲已滯，萬里念將歸。況屬高風晚，山山黃葉飛。[END]
[Q]冬郊行望[A]桂密巖花白，梨疎林葉紅。江臯寒望盡，歸念斷征篷。[END]
[Q]寒夜思友三首 一[A]久別侵懷抱，他鄉變容色。月下調鳴琴，相思此何極。[END]
[Q]寒夜思友三首 二[A]雲間征思斷，月下歸愁切。鴻雁西南飛，如何故人別。[END]
[Q]寒夜思友三首 三[A]朝朝翠山下，夜夜蒼江曲。復此遙相思，清尊湛芳綠。[END]
[Q]始平晚息[A]觀闕長安近，江山蜀路賒。客行朝復夕，無處是鄉家。[END]
[Q]扶風晝屆離京浸遠[A]帝里金莖去，扶風石柱來。山川殊未已，行路方悠哉。[END]
[Q]普安建陰題壁[A]江漢深無極，梁岷不可攀。山川雲霧裏，遊子幾時還。[END]
[Q]九日[A]九日重陽節，開門有菊花。不知來送酒，若箇是陶家。[END]
[Q]中秋月二首 一[A]盈缺青冥外，東風萬古吹。何人種丹桂，不長出輪枝。[END]
[Q]中秋月二首 二[A]圓魄上寒空，皆言四海同。安知千里外，不有雨兼風。[END]
[Q]風[A]解落三秋葉，能開二月花。過江千尺浪，入竹萬竿斜。[END]
[Q]詠李[A]盤根植瀛渚，交幹橫倚天。舒華光四海，卷葉蔭山川。[END]
[Q]詠弓[A]上弦明月半，激箭流星遠。落雁帶書驚，啼猿映枝轉。[END]
[Q]見道邊死人[A]淒涼徒見日，冥寞詎知年。魂兮不可問，應爲直如弦。[END]
[Q]送蘇尚書赴益州[A]我望風煙接，君行霰雪飛。園亭若有送，楊柳最依依。[END]
[Q]春江曲[A]江水春沈沈，上有雙竹林。竹葉壞水色，郎亦壞人心。[END]
[Q]王昭君三首 一[A]自嫁單于國，長銜漢掖悲。容顏日憔悴，有甚畫圖時。[END]
[Q]王昭君三首 二[A]厭踐冰霜域，嗟爲邊塞人。思從漠南獵，一見漢家塵。[END]
[Q]王昭君三首 三[A]聞有南河信，傳言殺畫師。始知君念重，更肯惜蛾眉。[END]
[Q]子夜四時歌六首 春歌 一[A]陌頭楊柳枝，已被春風吹。妾心正斷絕，君懷那得知。[END]
[Q]子夜四時歌六首 春歌 二[A]青樓含日光，綠池起風色。贈子同心花，殷勤此何極。[END]
[Q]子夜四時歌六首 秋歌 一[A]邀歡空佇立，望美頻迴顧。何時復採菱，江中密相遇。[END]
[Q]子夜四時歌六首 秋歌 二[A]辟惡茱萸囊，延年菊花酒。與子結綢繆，丹心此何有。[END]
[Q]子夜四時歌六首 冬歌 一[A]北極嚴氣昇，南至溫風謝。調絲競短歌，拂枕憐長夜。[END]
[Q]子夜四時歌六首 冬歌 二[A]帷橫雙翡翠，被卷兩鴛鴦。婉態不自得，宛轉君王牀。[END]
[Q]塞上寄內[A]旅魂驚塞北，歸望斷河西。春風若可寄，暫爲遶蘭閨。[END]
[Q]奉和登驪山應制[A]龍行踏絳氣，天半語相聞。混沌疑初判，洪荒若始分。[END]
[Q]太平天慶觀題壁五首  其四[A]風吹雲雨霽，入門松檜香。何處有煩暑，心官自清凉。[END]
[Q]太平天慶觀題壁五首  其五[A]聽君彈别鶴，别鶴怨離索。何以動乾坤，六月秋霜落。[END]
[Q]月[A]安得妙畫師，畫取明月夜。將期月暗時，展向松窻下。[END]
[Q]春草碧色[A]雪洗燒痕盡，春將碧色來。行人莫回首，渡口夕陽催。[END]
[Q]春水綠波[A]春江波自綠，不染木蘭舟。只與岸邊草，依依添客愁。[END]
[Q]送君南浦[A]田園有餘樂，道路有餘悲。留君不肯住，君去欲何之。[END]
[Q]傷如之何[A]漢武事遠征，征夫與家别。幾人衣錦還，多爲原上血。[END]
[Q]廣陶淵明四時  其一[A]春水滿四澤，原田高下耕。熙熙隨老農，志匪搴芳英。[END]
[Q]廣陶淵明四時  其二[A]夏雲多奇峰，高低千萬重。巫山何處是，神女竟難逢。[END]
[Q]廣陶淵明四時  其三[A]秋月揚明暉，大空碧無滓。鴻鵠正翺翔，燕雀方栖止。[END]
[Q]廣陶淵明四時  其四[A]冬嶺秀孤松，雪霜任飄泊。悲含太古風，清立九霄鶴。[END]
[Q]定林洗心軒[A]翼翼粉牆斷，修修綠徑深。師心不用洗，聊用洗人心。[END]
[Q]簡寂碧溪亭[A]山光與溪色，一碧瀉雲中。倚檻久未去，更聽松上風。[END]
[Q]看潮亭[A]縹緲孤亭出，深沈一徑開。須當踏雨去，且欲看潮來。[END]
[Q]西巖寺六題 歸雲巖[A]春田雨既足，幽巖雲自歸。歸雲無覓處，不共鶴爭飛。[END]
[Q]西巖寺六題 愛日巖[A]古刹盤深塢，幽巖傍徑開。三冬藏暖氣，留客待春回。[END]
[Q]西巖寺六題 看泉臺[A]溪源深幾里，絕壁瀉驚湍。欲識下巖處，請君臺上看。[END]
[Q]西巖寺六題 定心塔[A]一塔倚雲根，他山面面新。不須驚嶮絕，自有定心人。[END]
[Q]西巖寺六題 小瀑布[A]石架千層險，泉飛百尺高。能蘇旱田穀，何用作波濤。[END]
[Q]西巖寺六題 雪臺[A]一壑飛晴瀑，雙崖控蟄龍。欲知臺上雪，六月是三冬。[END]
[Q]送孔掾[A]别酒莫辭醉，離歌難重論。一枝新綻柳，和雨泣黄昏。[END]
[Q]吳子正召飲觀太白墨跡[A]不是烟霄謫，世間無此人。心聲與心畫，開卷見天真。[END]
[Q]寄漳州詩僧緣進[A]一彈弦一絕，思君腸百結。雁過無書來，立盡松間月。[END]
[Q]四月十九日自詠[A]落魄老道士，遙憶謝公山。眠雲坐盤石，盡日聽潺潺。[END]
[Q]雪中同宋正卿訪太守筠虚庵觀竹[A]偶陪天上人，來訪雪中竹。却笑陶淵明，孜孜愛黄菊。[END]
[Q]玉井[A]淵淵玉井水，碧凈覺春歸。不爲洗紅粉，邀郎濯錦衣。[END]
[Q]酬陳糾[A]黄花空爛漫，兵厨不送酒。吾欲挽明河，夜半斟北斗。[END]
[Q]即席送崔奉議赴闕三首  其一[A]駐馬惜分手，臨風開一觴。君趨紫金闕，我戀白雲鄉。[END]
[Q]即席送崔奉議赴闕三首  其二[A]明主幸兩學，上清儲百祥。恭觀希世事，歸信借餘光。[END]
[Q]即席送崔奉議赴闕三首  其三[A]一尺江南信，聊憑健翼飛。吾兒如問我，衰病要兒歸。[END]
[Q]病中對月[A]一病三旬久，脾衰秋氣侵。誰憐形影瘦，猶喜月相尋。[END]
[Q]小池白鷺[A]白鷺白如銀，窺魚意思馴。此中無彈弋，莫厭往來頻。[END]
[Q]憶别[A]佳人萬里别，一念腸千結。何處望書來，天南雁飛絕。[END]
[Q]和楊公濟錢塘西湖百題 湖堂[A]宴啟簪纓集，堂開錦繡重。舞娥臨短岸，天影襯芙蓉。[END]
[Q]和楊公濟錢塘西湖百題 湧金池[A]衆沼皆涵碧，斯池獨湧金。寶光中夜見，不是月華深。[END]
[Q]和楊公濟錢塘西湖百題 柳洲[A]春光湖水滿，春色柳洲深。莫作風中線，條條繫客心。[END]
[Q]和楊公濟錢塘西湖百題 新徑[A]史君開小徑，斜遶碧城隈。只欲通花縣，春風幾度來。[END]
[Q]和楊公濟錢塘西湖百題 看經樓[A]樓下水連天，樓居即水仙。何須把黄卷，極目盡紅蓮。[END]
[Q]和楊公濟錢塘西湖百題 白公石函[A]開函測深淺，啟閉以時均。欲識白公惠，堂堂勒翠珉。[END]
[Q]和楊公濟錢塘西湖百題 秦王纜船石[A]秦王昔觀海，此石繫樓船。錦纜已無跡，蒼苔昏野烟。[END]
[Q]和楊公濟錢塘西湖百題 十三間樓[A]危樓插湖脚，紺碧十三間。待月客無寐，看山僧自閒。[END]
[Q]和楊公濟錢塘西湖百題 水仙廟[A]丹青嚴像貌，藻荇薦盃盤。月掩廟門靜，龍蛇驚夜寒。[END]
[Q]和楊公濟錢塘西湖百題 寶叔塔[A]寶叔存遺塔，影搖湖水光。層層仙露濕，苔蘚自生香。[END]
[Q]和楊公濟錢塘西湖百題 巾子山[A]嵯峨插天頂，寒翠灑湖光。吟客搖船子，猶疑漉酒香。[END]
[Q]和楊公濟錢塘西湖百題 寶雲庵[A]有客學無心，庵雲結寶陰。松風深夜起，時作老龍吟。[END]
[Q]和楊公濟錢塘西湖百題 林和靖橋[A]不作市朝客，甘爲漁釣翁。柴門危徑斷，猶喜一橋通。[END]
[Q]和楊公濟錢塘西湖百題 巢居閣[A]小閣臨僧塢，容身慕鶴巢。乾坤隨俯仰，君相不容交。[END]
[Q]和楊公濟錢塘西湖百題 白公竹閣[A]竹閣公所愛，延僧酌夜茶。漁歌天外起，何似聽琵琶。[END]
[Q]和楊公濟錢塘西湖百題 孤山[A]塵寰千嶂合，月窟一峰孤。欲識僧歸處，飄然入寶珠。[END]
[Q]和楊公濟錢塘西湖百題 辟支塔[A]崔嵬辟支塔，舒卷半腰雲。知是藏真骨，靈光玉色紛。[END]
[Q]和楊公濟錢塘西湖百題 陳朝檜[A]歲老枝葉簡，春深香氣新。可憐湖上檜，曾識井中人。[END]
[Q]和楊公濟錢塘西湖百題 贊寧僧録房[A]有道歸真主，無心戀舊房。一燈長不滅，分付水雲鄉。[END]
[Q]和楊公濟錢塘西湖百題 金沙井[A]泉脈應通海，沙痕漾細金。成仙吾未必，一酌洗煩心。[END]
[Q]和楊公濟錢塘西湖百題 碼碯坡[A]坡頂夜光發，人來雨後尋。山祇原恡寶，君莫起貪心。[END]
[Q]和楊公濟錢塘西湖百題 陶器墳[A]陶器爲棺椁，中庸孰可名。一丘春草色，兩樹野松聲。[END]
[Q]和楊公濟錢塘西湖百題 夜講亭[A]往矣中庸子，亭標夜講名。我來何所得，襟袖水風清。[END]
[Q]和楊公濟錢塘西湖百題 閒泉[A]人去泉長在，人忙泉自閒。不供魚鳥飲，只是照青山。[END]
[Q]和楊公濟錢塘西湖百題 高僧塔[A]高僧何代僧，葬骨兩三層。不遣白雲護，遊人取次登。[END]
[Q]和楊公濟錢塘西湖百題 西村[A]遠近皆僧刹，西村八九家。得魚無賣處，沽酒入蘆花。[END]
[Q]和楊公濟錢塘西湖百題 松門[A]沿湖九里松，行客憶江東。盡掃炎天熱，門深太古風。[END]
[Q]和楊公濟錢塘西湖百題 合澗橋[A]兩澗飛來處，雲深合一橋。更無歧路别，從此入烟霄。[END]
[Q]和楊公濟錢塘西湖百題 玉女巖[A]投壺非有術，掣電亦無心。月下與誰語，雲來自布陰。[END]
[Q]和楊公濟錢塘西湖百題 靈隱浦[A]有靈何所隱，深浦老蒹葭。漁父一舟泊，却疑秋漢槎。[END]
[Q]和楊公濟錢塘西湖百題 方外門[A]方外原無地，空中忽有門。請君從此入，輒莫羨桃源。[END]
[Q]和楊公濟錢塘西湖百題 北高峰[A]翠出諸峰上，湖邊正北看。夜深雲霧散，獨掛斗杓寒。[END]
[Q]和楊公濟錢塘西湖百題 錢源[A]至寶豈無源，源深人姓錢。直須朝海去，餘派保千年。[END]
[Q]和楊公濟錢塘西湖百題 呼猿澗[A]隔澗白猿子，呼來驗是真。一從滄海别，啼嘯不知春。[END]
[Q]和楊公濟錢塘西湖百題 白雲峰[A]湖上峰爭碧，此峰多白雲。雪霜難辨色，鷗鷺亦迷羣。[END]
[Q]和楊公濟錢塘西湖百題 袁公亭[A]民樂袁公惠，爲亭古澗邊。名標公姓氏，要與萬人傳。[END]
[Q]和楊公濟錢塘西湖百題 九師堂[A]爾學五古子，緣何繪九師。堂高秋月淡，日用少人知。[END]
[Q]和楊公濟錢塘西湖百題 朱野[A]梁國衰微後，徵君隱逸時。至今風味在，試聽野猿悲。[END]
[Q]和楊公濟錢塘西湖百題 葛塢[A]二葛繼成仙，猶存煉丹處。有時化鶴來，徘徊不知去。[END]
[Q]和楊公濟錢塘西湖百題 石橋[A]橋下無懸瀑，橋邊多綠苔。跨空纔一丈，何處特飛來。[END]
[Q]和楊公濟錢塘西湖百題 朱崖[A]彤霞貫來久，赤石異諸崖。月照夜光發，風生雲霧埋。[END]
[Q]和楊公濟錢塘西湖百題 青壁檻[A]仙家青壁檻，未見靈花發。我欲提碧壺，來斯挹明月。[END]
[Q]和楊公濟錢塘西湖百題 渦渚東嶼[A]小嶼春歸後，青浦渦渚東。日高魚鳥散，烟淡一林風。[END]
[Q]和楊公濟錢塘西湖百題 許先生書堂[A]丹井光長在，空堂貌亦存。鄰僧深夜磬，時復與招魂。[END]
[Q]和楊公濟錢塘西湖百題 石門澗[A]啟閉何人見，湍流一澗分。仙家無路入，空鏁石樓雲。[END]
[Q]和楊公濟錢塘西湖百題 卧龍石[A]龍卧蒼山下，豈知今古春。不憂雷雨作，頭角本非真。[END]
[Q]和楊公濟錢塘西湖百題 連巖棧[A]鳥道出雲巔，雲深春更鮮。遊人莫嗟險，一棧與巖連。[END]
[Q]和楊公濟錢塘西湖百題 伏龍濺[A]潭心有伏龍，急溜和雲濺。頭角何時成，願借風雷便。[END]
[Q]和楊公濟錢塘西湖百題 西庵[A]釋子能儒言，迥出惠遠上。庵中閲遺編，光焰高萬丈。[END]
[Q]和楊公濟錢塘西湖百題 楓樹林[A]一塢藏深林，楓葉翻蜀錦。寄語别家人，路遙霜霰凛。[END]
[Q]和楊公濟錢塘西湖百題 卧犀泉[A]有角翻害身，沉泉避刀剸。故依金地慈，非憚滄溟遠。[END]
[Q]和楊公濟錢塘西湖百題 青林巖[A]青帝留行跡，巖前春不歸。儘從霜與雪，君看碧依依。[END]
[Q]和楊公濟錢塘西湖百題 醴泉[A]不爲太平出，胡爲名醴泉。兵戈方滿眼，聊以慰凶年。[END]
[Q]和楊公濟錢塘西湖百題 西塢漾[A]漫漫西塢漾，青出秀菰蒲。源淺不通海，光寒稍映湖。[END]
[Q]和楊公濟錢塘西湖百題 白沙泉[A]幽泉出白沙，流傍野僧家。欲試甘香味，須烹石鼎茶。[END]
[Q]和楊公濟錢塘西湖百題 楊梅石門[A]顆顆龍睛赤，深深映石門。自憐非荔子，不得薦堯閽。[END]
[Q]和楊公濟錢塘西湖百題 西溪[A]西溪在湖外，一派濯殘陽。遊子託漁艇，却愁歸路長。[END]
[Q]和楊公濟錢塘西湖百題 見山亭[A]遊子一凭欄，遍看湖上山。不須飛潟去，已在畫屏間。[END]
[Q]和楊公濟錢塘西湖百題 神尼塔[A]神尼鑿一塔，杳在碧雲端。舍利夜光現，君須正眼觀。[END]
[Q]和楊公濟錢塘西湖百題 韜光庵[A]逢人寂無語，結草自栖禪。但見巖花笑，厖眉不記年。[END]
[Q]和楊公濟錢塘西湖百題 香林洞[A]幽香來近遠，此洞接蟾宫。欲借飛翰去，聊乘桂子風。[END]
[Q]和楊公濟錢塘西湖百題 天竺峰[A]誰從天竺國，分得一峰來。占盡湖山秀，最宜烟雨開。[END]
[Q]和楊公濟錢塘西湖百題 鍊丹井[A]欲息丹中火，須沈井底泉。何如栽杏實，亦解上青天。[END]
[Q]和楊公濟錢塘西湖百題 香桂林[A]根託山中地，香分月裏秋。遊人莫攀折，風散一巖幽。[END]
[Q]和楊公濟錢塘西湖百題 重榮檜[A]人老不重少，檜枯還復榮。何時逢匠石，今日棟梁成。[END]
[Q]和楊公濟錢塘西湖百題 龍泓洞[A]洞口無凡木，陰森夏亦寒。誰知一泓水，曾有老龍蟠。[END]
[Q]和楊公濟錢塘西湖百題 理公巖[A]晉代胡僧理，開山第一人。欲尋巖下跡，猿鳥送餘春。[END]
[Q]和楊公濟錢塘西湖百題 客兒亭[A]翻經人已去，誰爲立幽亭。一望野雲白，半藏山骨青。[END]
[Q]和楊公濟錢塘西湖百題 石蓮華峰[A]亭亭碧蓮華，何年化爲石。越女莫驚猜，巖猿自相識。[END]
[Q]和楊公濟錢塘西湖百題 翻經臺[A]盥手天池水，熏毫海渚香。翻成多少帙，臺石尚輝光。[END]
[Q]和楊公濟錢塘西湖百題 葛仙丹竈[A]丹成竈猶在，夜氣接湖雲。仙路何由問，刀圭幸見分。[END]
[Q]和楊公濟錢塘西湖百題 稽留峰[A]孤峰出天外，客到亦稽留。不覺月華晚，澗猿啼更愁。[END]
[Q]和楊公濟錢塘西湖百題 流盃亭[A]斵石引溪水，盃行自勸人。試聽林下鳥，啼血不留春。[END]
[Q]和楊公濟錢塘西湖百題 望海閣[A]客望海中日，窻開物外山。天形垂欲盡，飛鳥不知還。[END]
[Q]和楊公濟錢塘西湖百題 東岡塔[A]崒堵藏真骨，東岡氣象殊。烟雲掃不盡，苔蘚一痕無。[END]
[Q]和楊公濟錢塘西湖百題 西嶺草堂[A]應讖游塵世，湖邊一草堂。松聲半夜雨，花氣四時香。[END]
[Q]和楊公濟錢塘西湖百題 葛公石徑[A]誰來躡高步，幽徑已荒凉。落葉無人掃，哀猿空斷腸。[END]
[Q]和楊公濟錢塘西湖百題 靈石山[A]靈石山前路，山深寺更深。不知明月去，空惜白雲沉。[END]
[Q]和楊公濟錢塘西湖百題 靈石西庵[A]欲問庵中事，人馴虎亦馴。楊梅幾番熟，誰爲惜餘春。[END]
[Q]和楊公濟錢塘西湖百題 南高峰[A]岌岌穿南斗，層層瞰下方。揭爲湖海鎮，半夜掛朝陽。[END]
[Q]和楊公濟錢塘西湖百題 暗竹園[A]篁竹無人洗，烟雲暗不開。網羅無入處，豺虎莫驚猜。[END]
[Q]和楊公濟錢塘西湖百題 夏珠泉[A]入夏泉嘗溢，光跳萬斛珠。世人收得去，此景已應無。[END]
[Q]和楊公濟錢塘西湖百題 烟霞洞[A]玉像存深洞，烟霞分外多。焚香千騎入，猿鳥不經過。[END]
[Q]和楊公濟錢塘西湖百題 大慈塢[A]十刹密相望，林開一塢香。木魚聲漸急，山衲下雲房。[END]
[Q]和楊公濟錢塘西湖百題 虎跑泉[A]未見虎跑跡，窺泉試一吟。遺珠僧不取，密竹助泉深。[END]
[Q]和楊公濟錢塘西湖百題 翠樾堂[A]深堂待遊客，老木競留春。花發多臨水，雲開始見人。[END]
[Q]和楊公濟錢塘西湖百題 陟崖門[A]陟彼崖上門，門深路還絕。香草遞仙風，怪林藏古雪。[END]
[Q]和楊公濟錢塘西湖百題 步月徑[A]一步復一步，月華黏屐齒。不知山徑深，疑到蟾宫裏。[END]
[Q]和楊公濟錢塘西湖百題 夏凉泉[A]六月想冰雪，此泉清且深。相如方病渴，植杖故來尋。[END]
[Q]和楊公濟錢塘西湖百題 清隱閣[A]閣近山中寺，誰爲清隱人。移文招不得，騎馬入紅塵。[END]
[Q]和楊公濟錢塘西湖百題 樵歌嶺[A]嶺下聽樵歌，歌聲雲外過。儘窮斤斧力，不道得樵多。[END]
[Q]和楊公濟錢塘西湖百題 華嚴塔[A]講盡華嚴偈，攝衣辭世塵。泉淙死前語，玉凝塔中身。[END]
[Q]和楊公濟錢塘西湖百題 映發亭[A]吳越江分斷，山光還映發。白鳥東飛來，應隨渡江月。[END]
[Q]和楊公濟錢塘西湖百題 楊梅塢[A]紅實綴青枝，爛漫照前塢。不及杏繁時，林間有仙虎。[END]
[Q]和楊公濟錢塘西湖百題 修竹軒[A]不作笙簫用，開花待鳳凰。陰陰一軒裏，誰識阮生狂。[END]
[Q]和楊公濟錢塘西湖百題 南屏山[A]真山返如假，疊徑入雲屏。不借湖光洗，朝朝潑黛青。[END]
[Q]和楊公濟錢塘西湖百題 長橋[A]橋短故名長，路穿雲水鄉。遊人欲歸去，濯足弄殘陽。[END]
[Q]和楊公濟錢塘西湖百題 慈雲嶺[A]峻極分南北，見湖仍見江。遊人倦登陟，飛鳥自雙雙。[END]
[Q]和楊公濟錢塘西湖百題 清軒[A]軒壓冰壺上，風生玉宇間。客來清徹骨，不待看湖山。[END]
[Q]和楊公濟錢塘西湖百題 西水亭[A]湖添秋氣凈，鳥伴夕陽沉。嗚咽城笳起，猶忘歸去心。[END]
[Q]山居絕句六首 曉[A]柴門曉初啟，晴氣堆遠峰。不知何處鶴，踏折一枝松。[END]
[Q]山居絕句六首 夜[A]夜闌窻戶閉，黄庭看未終。西巖一聲虎，四壁生清風。[END]
[Q]山居絕句六首 春[A]自掃松間葉，冰霜一半開。碧桃花未發，亭待漉香醅。[END]
[Q]山居絕句六首 夏[A]永日琴爲伴，前村酒可酤。松陰揀磐石，赤脚踏冰壺。[END]
[Q]山居絕句六首 秋[A]有酒看雲飲，無書寄雁回。數蛩鳴敗草，一葉落青苔。[END]
[Q]山居絕句六首 冬[A]黄昏鳥飛絕，夜半猿啼切。紙帳寒不眠，開門見猛雪。[END]
[Q]高明軒[A]周也漳南釋，開軒瞰漳濱。山光並水色，一物長清新。[END]
[Q]栽桐竹[A]種竹期龍至，栽桐待鳳來。他年跨遼海，經此一徘徊。[END]
[Q]句  其三[A]自奉鸞臺直，叨隨陟降蹤。共陳尊聖嗣，屢請罷軍容。[END]
[Q]石屏路[A]石屏月如水，石壁雲不動。閑中攲枕臥，天地同一夢。[END]
[Q]明月溪[A]月出溪水清，月落溪水黑。茫茫溪上人，笑與月爲客。[END]
[Q]了了堂[A]虛堂跨雲巓，白雲在林杪。絕頂不可窮，了了非了了。[END]
[Q]瑯琊溪[A]巖下桃花紅，溪流碧如玉。逋翁隔雲歌，不是人間曲。[END]
[Q]寄常甫[A]北風三日雪，南湖一尺冰。晚雲遮望眼，不見玉山城。[END]
[Q]送徐德古[A]魚蝦爭後先，波浪拂西北。今朝臥龍起，且與收風色。[END]
[Q]見潮[A]朝亦見潮來，暮亦見潮來。維舟不敢渡，西望興悠哉。[END]
[Q]寄舍弟[A]西園草碧色，南湖水綠波。五雲亭上意，爭奈艷陽何。[END]
[Q]諸君送黄仲勉戶曹予以事不預遣人送綠楊一枝贈別[A]不能送行客，贈以綠楊枝。試看青青眼，此心當自知。[END]
[Q]呈夢錫  其一[A]妻孥能相期，每出必遽還。如其歸稍晚，必謁鄭推官。[END]
[Q]曾子固令詠齊州景物作二十一詩以獻 閱武堂[A]開拓乾坤遠，歡娛歲序深。堂前猶閱武，自是太平心。[END]
[Q]曾子固令詠齊州景物作二十一詩以獻 閱武堂下新渠[A]東來細溜長，西去餘波漲。能收四海心，樂此一渠上。[END]
[Q]曾子固令詠齊州景物作二十一詩以獻 凝香齋[A]東郡經年久，西齋一事無。蕭然靜相對，惟有博山爐。[END]
[Q]曾子固令詠齊州景物作二十一詩以獻 芍藥廳[A]芍藥花初發，牽公詩思濃。露紅烟紫句，全勝綠盤龍。[END]
[Q]曾子固令詠齊州景物作二十一詩以獻 仁風廳[A]太守政何如，茲焉名可見。齊州一萬家，揮以袁宏扇。[END]
[Q]曾子固令詠齊州景物作二十一詩以獻 竹齋[A]淅淅風敲韵，亭亭日轉陰。公應喜來此，相得歲寒心。[END]
[Q]曾子固令詠齊州景物作二十一詩以獻 水香亭[A]龍頭落潺湲，雁齒駕清淺。夜闌氣益佳，雨霽香尤遠。[END]
[Q]曾子固令詠齊州景物作二十一詩以獻 采香亭[A]芙蓉近可攀，香草供幽賦。公才如命騷，此是冥搜處。[END]
[Q]曾子固令詠齊州景物作二十一詩以獻 靜化堂[A]四境靜山川，一枕閒風月。野水抱城幽，青天垂木末。[END]
[Q]曾子固令詠齊州景物作二十一詩以獻 鵲山亭[A]老杜詩猶在，重華事已無。千秋陵谷變，塵起鵲山湖。[END]
[Q]曾子固令詠齊州景物作二十一詩以獻 芙蓉橋[A]出城跨岧嶢，驚目見花艷。飛蓋每來游，佳境此其漸。[END]
[Q]曾子固令詠齊州景物作二十一詩以獻 芙蓉臺[A]漾舟入芙蓉，花亂舟欹側。安穩此凭欄，清香生履舄。[END]
[Q]曾子固令詠齊州景物作二十一詩以獻 環波亭[A]瀟洒塵埃外，崔嵬清淺中。四軒春水闊，兩岸畫橋通。[END]
[Q]曾子固令詠齊州景物作二十一詩以獻 水西橋[A]景物此清淡，幽亭獨細論。恐人容易過，常鎖水西門。[END]
[Q]曾子固令詠齊州景物作二十一詩以獻 水西亭[A]河流春已深，野色晚更靜。生計慕園畦，歸心付漁艇。[END]
[Q]曾子固令詠齊州景物作二十一詩以獻 西湖[A]芙渠十頃闊，藻荇一篙深。晚日江鄉景，秋風澤國心。[END]
[Q]曾子固令詠齊州景物作二十一詩以獻 百花橋[A]花滿紅橋外，尋芳未渡橋。春風相調引，已有異香飄。[END]
[Q]曾子固令詠齊州景物作二十一詩以獻 北湖[A]塵汙遠已留，淥凈此不雜。僻招水鳥棲，清數游魚鬣。[END]
[Q]曾子固令詠齊州景物作二十一詩以獻 百花臺[A]南瞻復北顧，春水綠漫漫。此地尋花柳，全勝別處看。[END]
[Q]曾子固令詠齊州景物作二十一詩以獻 百花堤[A]花發紅雲合，公來醉玉頹。傍城行怯遠，却泛小舟迴。[END]
[Q]曾子固令詠齊州景物作二十一詩以獻 北渚亭[A]高深極前臨，蒼莽接迴眺。齊州景物多，于此領其要。[END]
[Q]峴山行[A]驅馬峴山南，磴滑不能上。惆悵石城人，秋風摇兩槳。[END]
[Q]子夜四時歌 春[A]二月春色來，三月春色老。東風收花去，滿地留芳草。[END]
[Q]子夜四時歌 夏[A]火雲堆長空，赤日沸岩瀑。芙蓉已焦死，不減篔簹綠。[END]
[Q]子夜四時歌 秋[A]慘淡秋雲高，蕭瑟西風起。坐感歲華遷，悲歌淚如水。[END]
[Q]子夜四時歌 冬[A]風凄薄愁雲，雨冷成飛雪。莫作苦寒吟，行行桃李月。[END]
[Q]曹亭三絕句  其一[A]外看江水長，裏見荷花發。廬阜收白雲，南浦浸明月。[END]
[Q]曹亭三絕句  其二[A]漾舟荷花裏，艤棹綠楊陰。却上曹亭望，山高江水深。[END]
[Q]曹亭三絕句  其三[A]登臨常患遠，游覽不能繼。此景對門牆，箯輿日三四。[END]
[Q]西施[A]邀出苧羅山，送上姑蘇臺。果迷吳主意，都忘越兵來。[END]
[Q]有感[A]驚風拔古松，浮雲掩秋月。對景輒悲歌，隨聲入清血。[END]
[Q]池上作[A]寂歷人初定，逍遙物已齊。夜凉天似水，月在小橋西。[END]
[Q]午眠[A]雨盪炎天氣，風生喬木陰。清凉一枕睡，勝得萬黄金。[END]
[Q]送覺茲住鳳山  其一[A]十年虎谿老，却上羌山岑。今回江西去，與人傳法音。[END]
[Q]送覺茲住鳳山  其二[A]谷虛聊應物，雲出本無心。猿鶴空相怨，舊菴松檜深。[END]
[Q]行香[A]枕上杜鵑啼，匆匆早起時。出行天未曉，月在杏花枝。[END]
[Q]戲促二幕客[A]寄語紅蓮幕，當歌金縷衣。探春曾有約，今日已春歸。[END]
[Q]毛陽[A]客路方投轡，郵亭獨掩門。無人共燈火，秋雨更黄昏。[END]
[Q]獨夜[A]徘徊想此夜，夜長猶未眠。出門還復入，無語月空圓。[END]
[Q]早陰[A]青女隨明月，來時夜已深。霜花結不就，散作海天陰。[END]
[Q]小酌[A]落日山城晚，黄雲雪意濃。更須開一甕，頻醉送殘冬。[END]
[Q]寄內[A]試說途中景，方知別後心。行人日暮少，風雪亂山深。[END]
[Q]郭公[A]枉渚潮初落，平岡日又西。蘆叢深處泊，惟有郭公啼。[END]
[Q]自雍丘取別路至陳留界較汴堤徑二十里[A]平生羞捷徑，到此尚狐疑。望斷澹臺路，登高賦所思。[END]
[Q]口號[A]今日朱顔客，明朝白髮人。莫教行樂晚，須惜少年春。[END]
[Q]晦之病酒因書以戒之[A]本爲情沈飲，翻成病染身。今朝高枕處，應羨獨醒人。[END]
[Q]題女媧山女媧廟  其二[A]突兀隘空虛，他山總不如。君看路傍石，盡是補天餘。[END]
[Q]藥名離合四時四首  其一[A]草滿南園綠，青青復間紅。花開不擇地，錦繡徑相通。[END]
[Q]藥名離合四時四首  其二[A]漿寒飲一石，蜜液和巖桂。心渴望天南，星河燦垂地。[END]
[Q]藥名離合四時四首  其三[A]參旗挂疏木，通夕凉如水。銀漢耿半天，河橋暝烟紫。[END]
[Q]藥名離合四時四首  其四[A]雪片擁頹垣，衣裘冷於甲。香醪不滿榼，藤枕欹殘臘。[END]
[Q]十畫農謠一首[A]春雨津浹洽，秋苗香苾芬。京坻看便是，完固促修囷。[END]
[Q]惜別一首呈陸亨儒十畫[A]恬和效春律，芳茂若秋松。盃畢花枝放，吳伻俳笑空。[END]
[Q]八畫一首[A]牧守有民社，佳言多告余。金芝先出谷，奔召戒征車。[END]
[Q]七畫一首[A]予兮仲尼后，老作外州行。丹穴屯戎伍，朱衣走吏兵。[END]
[Q]鐵鋸和三臺偈[A]不是宮商調，誰人和一場。伯牙何所措，此曲舊來長。[END]
[Q]寄伊陽宰韓承議偈  其二[A]數里無人到，山黄始覺秋。巖間一覺睡，忘却百年憂。[END]
[Q]答僧[A]東山西嶺青，雨下却天晴。更問箇中意，鵓鳩生鷂鷹。[END]
[Q]頌[A]看經不識經，徒勞損眼睛。欲得不損眼，分明識取經。[END]
[Q]偈[A]片月浸寒潭，微雲滿空碧。若於達道人，好箇真消息。[END]
[Q]懷伊亭[A]回環擁岡巒，澶漫分林塢。縱目以怡情，信美疑吾土。[END]
[Q]松門[A]長林上晚煙，明月曜深夜。重閉豈吾心，自回俗士駕。[END]
[Q]致爽亭二首  其一[A]霧豁空江平，林疏遠山出。龍溪夜来雨，爽氣侵衣濕。[END]
[Q]致爽亭二首  其二[A]桑柘落洲渚，澄潭漁艇集。幽禽忽飛来，斜日水光溢。[END]
[Q]宿歸仁寺三首  其一[A]下瞰十仞餘，遥瞻幾千里。遊客日暮時，鄉心萬端起。[END]
[Q]宿歸仁寺三首  其二[A]喬林衆鳥集，暮氣氛氲上。好在三巴山，何時正相望。[END]
[Q]宿歸仁寺三首  其三[A]巴水任喧雲，僧窗睡方悄。風清月到床，露白蟲鳴草。[END]
[Q]幽居[A]避地依荒谷，衡茅苟自安。門前山四塞，不用買峰巒。[END]
[Q]觀月出[A]山空樵唱稀，林昏歸鳥没。新月含煙霏，遥依亂峰出。[END]
[Q]生口[A]牽舟四日程，屈曲縈山轉。行行問居人，始知猶近縣。[END]
[Q]信美亭二首  其一[A]北眺逼山樊，南瞻近津滸。登兹一消憂，信美仍吾土。[END]
[Q]信美亭二首  其二[A]躡屐上危岑，策杖臨孤嶼。来往自忘疲，於此時延佇。[END]
[Q]柳陌[A]含風皆有態，夹路自成行。馴鴉朝暮集，接葉得深藏。[END]
[Q]詠種菊[A]手種籬邊菊，秋来亦自開。驚蝶翩翩舞，雄蜂去復来。[END]
[Q]懷新亭四首  其一[A]遠意在田疇，中園結茅屋。凍雨昨夜来，共欣春水足。[END]
[Q]懷新亭四首  其二[A]耘耔競所務，喬林午風清。嘉穀雨来長，復兹畦水平。[END]
[Q]懷新亭四首  其三[A]恢台當長夏，山木盡成陰。良苗方競茂，悠哉林下心。[END]
[Q]懷新亭四首  其四[A]晚秧紛已及，中田日往還。適與好風會，植杖觀前山。[END]
[Q]夜雨[A]夜半山雨来，夢覺還復息。寥寥簷溜空，時聞斷續滴。[END]
[Q]與陳去非夏致宏孫信道遊南澗同賦四首  其一[A]策杖南澗邊，菖蒲如綠髪。石亂水流分，山空鳥聲歇。[END]
[Q]與陳去非夏致宏孫信道遊南澗同賦四首  其二[A]山桃深復淺，亂發傍幽巖。無人慰寂寞，晴日自毿毿。[END]
[Q]與陳去非夏致宏孫信道遊南澗同賦四首  其三[A]共坐石上苔，坐久溪陰轉。峰外晚林稠，山腹晴雲散。[END]
[Q]與陳去非夏致宏孫信道遊南澗同賦四首  其四[A]三日山中遊，溪山未全究。卻羨畬田人，春晴斸煙岫。[END]
[Q]聽微水有感四首  其一[A]發源由太古，東逝幾朝昏。欲識無窮意，當看石上痕。[END]
[Q]聽微水有感四首  其二[A]寒江流不極，疊浪日沄沄。詎是悲鳴苦，端由清夜聞。[END]
[Q]聽微水有感四首  其三[A]西從徼外来，東去還歸海。徒聞朝暮聲，詎識年華改。[END]
[Q]聽微水有感四首  其四[A]袛應初剖判，便有斯江水。于今知幾時，東流猶瀰瀰。[END]
[Q]邵公泉二首  其一[A]遺愛在斯土，諒如泉山滋。居人不敢唾，時復照鬚眉。[END]
[Q]邵公泉二首  其二[A]陰陰勿翦棠，聽訟得處所。滚滚山下泉，飛空作甘雨。[END]
[Q]題畫扇二首  其一[A]罨藹前林暗，遥知暮氣生。漸向山門近，應聞鐘已鳴。[END]
[Q]題畫扇二首  其二[A]望望滄波闊，汪灣湖水秋。津亭方遲客，遠来何處舟。[END]
[Q]宿永睦將口香積院滿山皆松檜聲二首  其一[A]雲峰幾萬疊，何處見家山。此日無窮意，悠然獨倚欄。[END]
[Q]宿永睦將口香積院滿山皆松檜聲二首  其二[A]萬壑樹色歛，松門已暮鐘。故園腸斷客，應與此時同。[END]
[Q]獨夜[A]山月娟娟静，山煙漠漠輕。茅簷無一事，獨聽夜江聲。[END]
[Q]晚晴[A]前山收苦霧，宿鳥有新聲。萬里南天客，三冬此日晴。[END]
[Q]下馬橋[A]悠悠望深松，置馬長路側。豈爲服誓言，良以尊舊德。[END]
[Q]泊舟[A]夜光沉千嶺，寒星動一川。汀沙霜似雪，寂寂繫江船。[END]
[Q]盡山亭[A]南嶺與北岑，千峰萬峰起。木末置危亭，衆山窮表裏。[END]
[Q]出峡[A]牽舟已出峡，何旦復當還。蒲溪應漸近，已見宋平山。[END]
[Q]溪上行[A]垂陰覆綠波，檀欒影空注。傍有微徑通，穿雲向何處。[END]
[Q]出見桃花盛開[A]青林擁蕭寺，况乃在山陰。出見桃花發，方知春已深。[END]
[Q]渡湘水[A]昔讀此離騷，今朝渡湘水。荒草滿秋原，何處尋芳芷。[END]
[Q]歸仁縣石堠[A]縣廢不知年，無人問遺址。石堠猶路傍，故物應唯此。[END]
[Q]采薇洞[A]春曉山路永，行行歌采薇。歌長非有意，惟以療朝饑。[END]
[Q]絕句[A]犖確南山路，叢筠冒水生。寒梅銷落盡，猶有數花明。[END]
[Q]橫江[A]橫江一片碧，攜鶴上漁船。收綸不成下，卻抱釣竿眠。[END]
[Q]題米元暉山水[A]善畫無根樹，能描朦𦡂山。如今身貴也，不肯與人間。[END]
[Q]獨酌[A]江色侵楓冷，松風入暮幽。莫愁樽酒盡，明月在高樓。[END]
[Q]偈十三首  其八[A]法法本來法，無法無非法。何於一法中，有法有不法。[END]
[Q]偈十三首  其九[A]低頭不見地，仰面不見天。欲知白牛處，但看髑髏前。[END]
[Q]頌古  其一五[A]一等作野狐，堂堂大丈夫。徐行青草岸，踏破洞庭湖。[END]
[Q]頌古  其一七[A]錢塘潮頭來，成都藥市集。叵尀汝州風，吹落毛僧笠。[END]
[Q]頌草堂老師付頂相贊後圓相[A]六國朝閶闔，三山插杳冥。禪流相借問，冬後一陽生。[END]
[Q]覽妙喜和尚衡陽示衆[A]海蚌直儱侗，不類海蠡兒。開口便見膽，也好與一槌。[END]
[Q]幽巖禪師真贊[A]一字不著劃，古錦寫回文。寒山指拾得，斗柄插雷門。[END]
[Q]頌古  其一七[A]咄哉王老師，赤窮身也賣。喫些油糍歸，至今被人怪。[END]
[Q]四景  其一[A]沙寒雪後天，鳬雁將儔侶。獨怪蓑笠翁，維舟一歸去。[END]
[Q]四景  其二[A]野闊烟迷樹，江清水學天。白鷗蓋具眼，終日老人邊。[END]
[Q]四景  其三[A]急雨近欲黑，斜暉遠更明。倚樓誰氏子，興與大江橫。[END]
[Q]四景  其四[A]快霽初無象，豁然千里間。十年歸客眼，一點沃洲山。[END]
[Q]劉世美宅新架詩禮堂萊衣閣來薰臺游息軒養心齋以五偈贈之  其一[A]蚤聞彭城子，詩禮爲專門。只今青雲上，粲然見諸昆。[END]
[Q]劉世美宅新架詩禮堂萊衣閣來薰臺游息軒養心齋以五偈贈之  其二[A]我願天下士，奉親皆若此。家家父母前，人人老萊子。[END]
[Q]劉世美宅新架詩禮堂萊衣閣來薰臺游息軒養心齋以五偈贈之  其三[A]客有跛其足，莫登主人臺。願爲南來風，長滿主人懷。[END]
[Q]劉世美宅新架詩禮堂萊衣閣來薰臺游息軒養心齋以五偈贈之  其四[A]窗下羲皇人，酒中桃源路。客非伶與潛，我醉卿且去。[END]
[Q]劉世美宅新架詩禮堂萊衣閣來薰臺游息軒養心齋以五偈贈之  其五[A]心惑由多技，養之先欲正。紛然萬化塗，廓爾大圓鏡。[END]
[Q]謝盧居士法衣  其二[A]長者施法衣，山僧肩上搭。有口今嬾開，只憑衣說法。[END]
[Q]題李唐畫賜王都提舉并賜長壽酒[A]恩霑長壽酒，歸遺同心人。滿酌共君醉，一杯千萬春。[END]
[Q]白葛蒲聯句[A]惟不識泥土，堆根抱玉泉。雖離巖谷伴，也則翠千年。[END]
[Q]偈頌七首  其二[A]喜與水雲會，甘與水雲同。雲屯水聚處，塞破太虛空。[END]
[Q]偈頌七首  其三[A]破暑黄梅雨，清神白乳茶。萬緣俱不到，物外野僧家。[END]
[Q]偈頌七首  其七[A]燕去梁閒靜，鴻來眼界寬。遶庭何所有，風撼竹珊珊。[END]
[Q]頌古十八首  其一六[A]舉手攀南斗，移身倚北辰。出頭天外看，須是箇般人。[END]
[Q]贈李用之[A]道成元未是，再至却須成。但看西行日，歸來一餉榮。[END]
[Q]觀亡弟同之書札感懷[A]處處君書畫，難堪淚雨沱。如何遵養力，不似世緣多。[END]
[Q]題師永錫知縣畫老竹枯木二首  其一[A]霜雪倚巖樹，霧雲秋水槎。且須高著眼，上有曇鉢花。[END]
[Q]題師永錫知縣畫老竹枯木二首  其二[A]水墨三十年，一枝更一節。工夫不爭多，儘立庭下雪。[END]
[Q]題李都畫枯木[A]毫端看運斤，筆老木亦老。莫畫春風枝，秋來厭枯槁。[END]
[Q]次韻趙榮州題蘆鴈畫[A]畢弋橫前路，江湖寄此身。平沙下雙鴈，不見問津人。[END]
[Q]水仙花二首  其一[A]碧雲玉搔頭，對景山月皎。霜靜在更深，風香我先曉。[END]
[Q]水仙花二首  其二[A]肌膚剪秋水，垂雲出龍宮。我意得子珮，笑許無言中。[END]
[Q]叱馭橋[A]鸞鳳飛緣壁，虹蜺下飲溪。一家蠻瘴裏，九折夕陽西。[END]
[Q]謁武侯廟[A]此地蛟龍伏，中原蛇豕多。借君白羽扇，萬馬飲黄河。[END]
[Q]蠟梅二首  其一[A]黄昏澹烟晴，風健香骨透。煉金呈赤心，山月惜孤瘦。[END]
[Q]蠟梅二首  其二[A]莫學卧鬢花，嬌黄媚粉額。仙官道家粧，靜處立標格。[END]
[Q]鷄鳴關[A]關路入雲平，泥塗自送迎。書生無馬癖，客子效鷄鳴。[END]
[Q]次韻張當進題神君廟[A]桂檝方東泛，荷衣已出塵。曲江尋相業，猶是姓張人。[END]
[Q]子夜春歌二絕  其一[A]新挑錦字書，倒指歲月遠。愁眉要深黛，燈花已堪剪。[END]
[Q]子夜春歌二絕  其二[A]瘦玉薄薄衫，暈燈和月冷。獨夜不禁春，梨花碎簾影。[END]
[Q]題蘇氏巽風閣[A]巽風起東南，大地萬物小。吳門共延矚，匹練橫江表。[END]
[Q]扇子詩  其一[A]雨挹春紅淺，風酣晚蘂稠。看花不著意，何事亦關愁。[END]
[Q]扇子詩  其二[A]斯文悔少作，自謂老更工。不是舍人樣，合住此山中。[END]
[Q]扇子詩  其三[A]芳草遞春風，三山立桂叢。柳條隨駕綠，花蘂上林紅。[END]
[Q]扇子詩  其四[A]釧動香飄麝，簪低鬢拂鴉。休遮笑裏面，用此庭前花。[END]
[Q]扇子詩  其五[A]火老不知秋，螢飛風露下。和月立梧桐，幽人宜獨夜。[END]
[Q]扇子詩  其六[A]竹影月來去，荷香風送迎。南窗枕書卧，醉眼看山橫。[END]
[Q]扇子詩  其七[A]水浸菩提坐，風傳戒定香。藕根金鎖骨，花面玉毫光。[END]
[Q]扇子詩  其八[A]月下九九仙，雲間七七泉。喚起吹簫子，跨鶴飛上天。[END]
[Q]扇子詩  其九[A]積雨莓苔色，秋風松桂林。莫隨蓬鬢改，黄落見真心。[END]
[Q]扇子詩  其一○[A]海濶千江輳，風翻大浪隨。六鼇元未足，不是下鈎遲。[END]
[Q]扇子詩  其一一[A]薰蒸香積厨，精鑿午齋飯。飯後且放參，林下香一瓣。[END]
[Q]扇子詩  其一二[A]黑風吹海立，雲水渺三韓。蓑笠漁舟裏，無心下釣竿。[END]
[Q]扇子詩  其一三[A]江海翱翔地，舟行岸自移。無心波浪裏，鷗鳥不須疑。[END]
[Q]扇子詩  其一四[A]引手折纖枝，月邊簪玉兒。好與一杯酒，酒香知是誰。[END]
[Q]扇子詩  其一五[A]衆水秋風勁，羣鷗白雪和。只宜閒坐釣，湖海老烟蓑。[END]
[Q]扇子詩  其一六[A]風雨樓上笛，燒春寬作程。眉峯須小蹙，梅子彈九青。[END]
[Q]扇子詩  其一七[A]露冷蘂珠珮，五湖雲水深。一枝春好在，先寄月邊心。[END]
[Q]秋月二首  其一[A]夜榻近虛簷，獨卧玉蟾冷。梧桐氣先奪，端不礙清影。[END]
[Q]秋月二首  其二[A]江草半黄落，江雨催授衣。衣中有斷線，客子秋念歸。[END]
[Q]感事  其一[A]一水遮金騎，諸州辦甲衣。書生投筆硯，隨口說兵機。[END]
[Q]感事  其二[A]老大年光迫，纖花又一春。鵲占風外歲，雞唱雨中晨。[END]
[Q]感事  其三[A]一徑清如掃，柴門霽影多。苔莓因鶴啄，非是客經過。[END]
[Q]感事  其四[A]三起復三眠，吹花漲雨烟。浮萍增采色，輕壓綠池蓮。[END]
[Q]感事  其五[A]苔掃彌旬雨，花開數日晴。蝶輕矜鬼翅，鶑巧學僮聲。[END]
[Q]感事  其六[A]綴綴復翹翹，金絲並玉條。酴醾與楊柳，結託上青霄。[END]
[Q]感事  其七[A]踏碓村舂急，繰車並舍忙。雀桃紅綴吻，鶑粟碧成囊。[END]
[Q]感事  其八[A]茶寇征商急，偷生蔽綠林。江湖自有備，盜賊豈初心。[END]
[Q]感事  其九[A]近日江西將，常兵已駭聞。不知蜂蠆陳，敢抗虎貔軍。[END]
[Q]感事  其一○[A]請借三分勢，仍分七路兵。是兒雖乳臭，莫近呂蒙營。[END]
[Q]偈頌十八首  其八[A]少室無師句，曹溪絕學禪。渾家鬼擘口，五逆不成寃。[END]
[Q]頌古十首  其三[A]渾身無處著，驛路倒騎馿。覽盡瀟湘景，和船入畫圖。[END]
[Q]頌古十首  其五[A]假使百千劫，所作業不忘。因緣會遇時，果報還自受。[END]
[Q]偈四首  其二[A]熱月須摇扇，寒來旋著衣。若言空過日，大似不知時。[END]
[Q]偈四首  其四[A]依稀苕帚柄，髣髴赤斑蛇。棒下無生忍，臨機不識爺。[END]
[Q]頌古二十九首  其三[A]苦瓠連根苦，同坑無異土。二千年已前，一火破落戶。[END]
[Q]頌古二十九首  其四[A]陪錢弄傀儡，拚命打鞦韆。渾家無眼見，掩面哭蒼天。[END]
[Q]頌古二十九首  其七[A]家貧連子屈，事急不由人。開口露拴索，郎當累近鄰。[END]
[Q]頌古二十九首  其九[A]動口生荆棘，移身墮野狐。趙州來鬭富，東壁掛葫蘆。[END]
[Q]頌古二十九首  其一三[A]義從親處斷，貧向富邊休。腰纏十萬貫，騎鶴上揚州。[END]
[Q]頌古二十九首  其一四[A]甘贄設白粥，南泉費鹽醋。彼此落便宜，至今斷來路。[END]
[Q]頌古二十九首  其一七[A]鑊湯無冷地，黄河輥底流。金剛難插觜，腦後掛燈毬。[END]
[Q]頌古二十九首  其二八[A]昨夜發新雷，毒蛇離窟穴。居常口不開，蹋著迸鮮血。[END]
[Q]頌古四首  其四[A]解劈當胸箭，因何只半人。爲從途路曉，所以不全身。[END]
[Q]頌古十二首  其七[A]興化逐克賓，觀音戴鬼面。靴裏動指頭，未免傍人見。[END]
[Q]頌古十二首  其一○[A]清波無透路，轉處少人知。斫却月中桂，清光付與誰。[END]
[Q]頌古十二首  其一二[A]新婦快騎馿，阿家引鞭走。石筍夜抽條，面南看北斗。[END]
[Q]洗竹[A]直幹解新籜，低枝蔽舊叢。芟繁留嫩綠，引月更添風。[END]
[Q]䃜山道中[A]濺石韵寒泉，依稀言語處。回頭覺無人，又上前溪去。[END]
[Q]山樵[A]山樵竹裏居，略彴纔堪渡。落日澹平疇，牛羊點寒暮。[END]
[Q]在敵營作[A]念念通前劫，依依返舊魂。人生會有死，遺恨滿乾坤。[END]
[Q]題古寺[A]古木霜根重，殘僧雪頂深。棟梁元剝落，香火半消沉。[END]
[Q]贈吳正仲[A]先生古人風，文字祖西漢。不令萬錢食，亦合五花判。[END]
[Q]偈十首  其六[A]狗子佛性無，韶石不相辜。爲君重決破，秋至雁銜蘆。[END]
[Q]偈十首  其七[A]門前石塔子，八白與九紫。方道既分明，免被巡官使。[END]
[Q]偈一首[A]溪聲廣長舌，山色清凈身。八萬四千偈，明明舉似人。[END]
[Q]頌古五首  其二[A]不是風幡動，天生李老君。出胎頭上髪，寸寸白如銀。[END]
[Q]頌古五首  其三[A]一語離窼窟，千生出蓋纏。夜來風雪惡，木折古巖前。[END]
[Q]贈禪者[A]句下出諸礙，翻身古劍寒。欲明如上事，須是髑髏乾。[END]
[Q]頌古十七首  其六[A]趙州放下著，碓觜忽生花。雖然無一事，驗盡當行家。[END]
[Q]頌古十七首  其一○[A]因我得禮你，崑崙臥潭底。雖然浪拍天，身上無滴水。[END]
[Q]頌古十七首  其一三[A]棒下血淋淋，真鍮不博金。鴛鴦親繡出，休更覓金針。[END]
[Q]頌古十七首  其一五[A]門前石塔子，八白與九紫。方道既分明，免被巡官使。[END]
[Q]畫笥有二粉頭各題一絕  其一[A]裕陵臨御始，像祭武襄公。郜六何爲者，圖形一禁中。[END]
[Q]畫笥有二粉頭各題一絕  其二[A]高帝開江左，如天有太陽。迎歸皇太后，放出小流娘。[END]
[Q]應真二首  其一[A]五百逋逃士，劉郎不放心。教醒阿羅漢，飛空無處尋。[END]
[Q]應真二首  其二[A]支解讎人毒，香塗施主恩。對天剖腸胃，倒海洗親冤。[END]
[Q]雜詠五言八首  其一[A]夢中求荐寢，此事有還無。幸得東安女，爲王洗厚誣。[END]
[Q]雜詠五言八首  其二[A]魏帝恩雖重，川靈禮自防。不曾簪美珥，安有獻明璫。[END]
[Q]雜詠五言八首  其三[A]燕燕鶑鶑喻，工於狀婦容。不如洛神賦，比擬作驚鴻。[END]
[Q]雜詠五言八首  其四[A]園令詞章妙，君王悔悟深。能回九重眷，只賣百斤金。[END]
[Q]雜詠五言八首  其五[A]斷絃難續矣，讀者尚悲辛。不似窮馮衍，甘爲薄倖人。[END]
[Q]雜詠五言八首  其六[A]難尋楚三戶，不記漢千門。獨有靈光殿，長因一賦存。[END]
[Q]雜詠五言八首  其七[A]有劍彈驩鋏，無金築隗臺。孝王雖貴介，猶解客鄒枚。[END]
[Q]雜詠五言八首  其八[A]埋向西陵裏，千年不復晨。未知臺上妓，歌舞樂何人。[END]
[Q]兩曜二首  其一[A]朝朝出陽谷，夜夜入虞淵。且看烏輪轉，休論蟻磨旋。[END]
[Q]兩曜二首  其二[A]不甘蟇蝕月，泣獻磔蟇詩。却效玉川子，仍曾是退之。[END]
[Q]風雪二首  其一[A]大塊號萬竅，强名之曰風。楚人無意義，亂說有雌雄。[END]
[Q]風雪二首  其二[A]持帚通樵徑，搘筇過蘚橋。不知及門者，若箇肯埋腰。[END]
[Q]放言五首  其一[A]丹劑乾鉛汞，紅塵掃粃糠。只消一隻鶴，安用萬頭羊。[END]
[Q]放言五首  其二[A]戀闕子牟遠，還鄉賀監狂。老人忘節序，有菊即重陽。[END]
[Q]放言五首  其三[A]鏡悲鸞獨舞，射感雉雙飛。早認色空是，晚知婚宦非。[END]
[Q]放言五首  其四[A]萬里先行脚，三家晚閉關。曾求詩入海，亦作史藏山。[END]
[Q]放言五首  其五[A]有酒聊排悶，無書可訂頑。君看鸞鎩羽，不若早知還。[END]
[Q]字說一首[A]半山字說行，精義極貫穿。世好鴉蚓書，誰識蟲魚篆。[END]
[Q]五言一首[A]馿多爲令僕，蟻亦拜侯王。恰則封萬戶，俄然夢一場。[END]
[Q]雜詠五言五首  其一[A]傳呼尤赫赫，變滅忽休休。鴻筆銘勳績，蟬冠歛髑髏。[END]
[Q]雜詠五言五首  其二[A]奴視中人少，庭機左戚難。高爹嗔李白，新莽弔師丹。[END]
[Q]雜詠五言五首  其三[A]親朋存者少，歲月去如馳。不記桃三竊，猶疑黍一炊。[END]
[Q]雜詠五言五首  其四[A]乾鵲噪送喜，訓狐鳴主災。龍隨黄帝去，麟爲素王來。[END]
[Q]雜詠五言五首  其五[A]敝廬吾亦愛，陋巷人不堪。癡兒蝸带屋，老子繭名庵。[END]
[Q]梅開五言一首[A]陶翁書甲子，楚客紀庚寅。村叟無臺歷，梅開認小春。[END]
[Q]記方尊師事一首[A]坱圠司元化，回環列衆真。有稱金闕令，無記玉樓人。[END]
[Q]霜菊[A]霜菊尤宜晚，纔開一兩葩。不隨蒲柳變，索性待梅花。[END]
[Q]蘇柑[A]橘裏爭棋叟，壺中賣藥公。蘇柑肥似瓠，盛不得樗翁。[END]
[Q]小勞[A]性不耐閑懶，小勞方小佳。鋸沉成薄片，末麝入新芽。[END]
[Q]病起[A]不求玉杵杵，不要水銀銀。但祝未來世，長爲無病人。[END]
[Q]雀[A]恰見趨燕市，俄聞集兔園。雕籠馴養者，誰到翟公門。[END]
[Q]柬春谷工部[A]假使富埒國，何如貧在家。尚存儂漢札，寧奪我齊瓜。[END]
[Q]七竅鑿[A]自從七竅鑿，無復六根全。鯨死彗星出，蟇枯月魄圓。[END]
[Q]遷客黨碑[A]人無公議論，天有真是非。佛肯護遷客，雷能碎黨碑。[END]
[Q]奎宿奏事[A]過客危於惠，移儋遠似瓊。末年蘂珠殿，奏事獨奎星。[END]
[Q]飲者[A]大醉害心風，小醉卧咽嘔。世有大先生，一飲石五斗。[END]
[Q]天奪[A]曩造河沙業，今災夢幻身。不知岩下電，天奪與何人。[END]
[Q]聞東軒訃  其一[A]君給相如札，吾方長道山。燕猶棲舊壘，駒已養天閑。[END]
[Q]聞東軒訃  其二[A]位逼將求說，書來欲鑄顔。柰何化鶴去，不見珥貂還。[END]
[Q]顛危[A]老梢慮航危，隆棟憂厦顛。危欠維楫爾，顛將覆壓焉。[END]
[Q]節惠[A]醉似東臯子，愚於北谷公。何當節一惠，單謚作愚翁。[END]
[Q]化蝶[A]鶴肯從坡老，鳩能感醉翁。老夫曾化蝶，飛入百花中。[END]
[Q]飛將[A]沙漠有烽起，上林無鴈來。可憐漢飛將，虛築望鄉臺。[END]
[Q]商翁[A]初隠靈芝處，終逃小橘中。誰言秦法密，網不得商翁。[END]
[Q]樂天[A]衆評白傅謚，誰得樂天心。小太宗英主，臨朝謚醉吟。[END]
[Q]偈[A]遠希大慧無，近笑孤峯絮。多少初地人，爭問末後句。[END]
[Q]源裏[A]一洞沾秦俗，疑非太古民。盡將源裏事，報與世間人。[END]
[Q]中說[A]先業歸猶在，遺經讀未終。豈無門弟子，私謚作文中。[END]
[Q]求鳳曲[A]古有輕生士，今無起死醫。可憐茂陵渴，猶畫遠山眉。[END]
[Q]刺客[A]不了一毫事，空捐七尺軀。陶惜其人沒，雄纔以盜書。[END]
[Q]歲除即事十首  其一[A]聽得先生去，拋書喜欲顛。吾聞渥洼種，墮地不須鞭。[END]
[Q]歲除即事十首  其二[A]門外呵寒客，鶉衣百結懸。藏瓶猶可撲，莫費水衡錢。[END]
[Q]歲除即事十首  其三[A]甚惜光陰去，其如耄老何。丁寧小兒女，不必看鄉儺。[END]
[Q]歲除即事十首  其四[A]歲晚傭耕者，人人訴澇乾。吾寧減私量，汝莫待租瘢。[END]
[Q]歲除即事十首  其五[A]賣菜猶求益，栽桃不厭多。小園兩三樹，冷淡柰春何。[END]
[Q]歲除即事十首  其六[A]想見朱衣吏，催排玉筍班。老臣絕朝謁，北望祝南山。[END]
[Q]歲除即事十首  其七[A]細切如絲菜，添斟獻頌椒。未曾守除夜，早已問元宵。[END]
[Q]歲除即事十首  其八[A]聞說醉鄉裏，家家設酒壚。有劉伶肯飲，無李白誰沽。[END]
[Q]歲除即事十首  其九[A]草市芳菲節，柴門寂寞濱。桃符聊塞白，免謗作詩人。[END]
[Q]歲除即事十首  其一○[A]瘦骨春衫薄，華顛綵勝垂。菱花應竊笑，粧束不相宜。[END]
[Q]錦孫[A]胎髮落居後，屠蘇飲最先。眉間八十字，願汝過翁年。[END]
[Q]葵女[A]早惠能言者，前生結習餘。吾聞伏生女，口授古尚書。[END]
[Q]短章二首  其一[A]少日喜累句，暮年多短章。假令重盛壯，展拓不能長。[END]
[Q]短章二首  其二[A]衰殘齒易宿，陳腐意難新。安知癡老子，非復舊詞臣。[END]
[Q]畫贊[A]雖則丹青妙，其如齒髮衰。遠孫元未識，認作古鍾馗。[END]
[Q]時事[A]問訊班春守，牢辭餽歲人。翁年十分老，時事一番新。[END]
[Q]二呂[A]韓呂真喬木，蟠根與國同。伯泰太史氏，子約大愚公。[END]
[Q]范雎魏齊[A]士固不可辱，人殊未易知。元來座上客，不及簀中尸。[END]
[Q]瓜李[A]蠅及瓜勿啖，螬食李何妨。苦淡誰知味，甘鮮或腐腸。[END]
[Q]盤龍欒大[A]豪傑爭鵝炙，神仙食馬肝。豈知有薇蕨，布滿首陽山。[END]
[Q]諸侯客[A]犬吠雞鳴者，皆爲席上珍。如何彈鋏客，亦有竊弓人。[END]
[Q]歲除前一日[A]暮年心膽怯，臨履極兢兢。已被梅花惱，時爲爆竹驚。[END]
[Q]梅妃[A]簫能妻弄玉，琴可挑文君。吹徹寧哥笛，梅妃未必聞。[END]
[Q]廣列女四首  其二[A]不肯一錢分，賢哉父誨言。奈何伯喈女，有媿卓王孫。[END]
[Q]廣列女四首  其三[A]空有難深作，殊無貞烈姿。試評阿嬌賦，有愧孝娥碑。[END]
[Q]廣列女四首  其四[A]骨永埋胡地，魂終戀漢廷。誰令妃遠嫁，千載塚猶青。[END]
[Q]錄姜伯約遺言[A]事或難遥度，人殊未易知。誰云卧龍死，復有一姜維。[END]
[Q]左史倚相[A]善謔非爲謔，微言可解紛。祈招忘出處，也道讀三墳。[END]
[Q]廣游女  其一[A]男女不親授，寧親筆父書。如何出腹子，兩箇是胡雛。[END]
[Q]廣游女  其二[A]昔有吹笙侶，驂鸞上玉宸。奈何無欲地，著得有情人。[END]
[Q]廣游女  其三[A]振笛深宮側，夫人若罔知。可憐東鄰女，三載隔牆窺。[END]
[Q]春詞[A]人競迎新歲，儂方餞舊年。雛鶑又百囀，高柳忽三眠。[END]
[Q]寄彭勿菴[A]一片巴江月，移輝到庾梅。孤山春事早，疎影望東回。[END]
[Q]迎月[A]尊酒貪迎月，人生醉後嘉。夜來窗不掩，吹落一瓶花。[END]
[Q]題西窗食芹稿[A]曾味西窗稿，經年齒頰清。細評何物似，碧澗一盃羹。[END]
[Q]一念[A]一念無塵雜，三更有夢回。同他石橋老，過水探寒梅。[END]
[Q]一榻[A]一榻世緣輕，毋將事物縈。昔人言豈誤，慧自靜中生。[END]
[Q]同清兄看猿[A]藜杖同僧扣，譍門野叟閑。放他猿摘果，莫把白雲關。[END]
[Q]薄暮[A]寂寥誰作侶，耿耿一寒釭。薄暮西風急，呼童掩却窗。[END]
[Q]冷泉凭欄[A]此山泉石勝，還思日日登。那知三生前，不是住山僧。[END]
[Q]所適[A]釣鼇東海頭，經春醉一舟。西溪拗罾人，小鮮終日求。[END]
[Q]雪後[A]青山當戶牖，雪後非吾有。爲問謝家池，綠波還在否。[END]
[Q]古意[A]莫結蕩子心，恩情信難保。楊花縱可變，奈是浮萍草。[END]
[Q]爐寒無灰[A]地爐寒無灰，相對空四壁。豈無可熱者，此事不慣炙。[END]
[Q]三臺山[A]山木鎖冥迷，山前無路歧。無端流菜葉，剛被世人知。[END]
[Q]古樂府  其一[A]長安花如錦，不堪製郎衣。拾得并州剪，剪花花忽飛。[END]
[Q]古樂府  其二[A]清溪彩鴛鴦，野性不可馴。君心空愛渠，渠無愛君心。[END]
[Q]古樂府  其三[A]莫嫌秋後扇，明年還六月。凄凉暫離別，恩情難斷絕。[END]
[Q]詠史二十二首  其一[A]聖德光天下，歲功成閏餘。百篇推帝典，一半是農書。[END]
[Q]詠史二十二首  其二[A]遯跡陶漁久，論功納麓多。已傳精一語，更作勅天歌。[END]
[Q]詠史二十二首  其三[A]地已還三壤，彝方次九疇。基圖天與子，典則我貽謀。[END]
[Q]詠史二十二首  其四[A]罪己桑林六，仁心祝網三。只應寬代虐，何事德懷慚。[END]
[Q]詠史二十二首  其五[A]大邑周新造，曾孫武始王。伯夷方馬諫，尚父已鷹揚。[END]
[Q]詠史二十二首  其六[A]萬世家爲國，長城山作圍。試憑驪岫望，秦鹿幾年肥。[END]
[Q]詠史二十二首  其七[A]真主乘昌運，假王恢雋功。如何亡頼子，失笑未央宮。[END]
[Q]詠史二十二首  其八[A]意豁高皇似，雄才大敵摧。萬方瞻日角，列宿粲雲臺。[END]
[Q]詠史二十二首  其九[A]橫槊真名將，燃萁亦忍人。大君時有命，雅意俗還淳。[END]
[Q]詠史二十二首  其一○[A]犬噬憂方重，羊車意轉深。可憐司馬國，又屬問蟆人。[END]
[Q]詠史二十二首  其一一[A]馬浮雖是讖，牛繼亦殊聞。昔者車書共，天乎南北分。[END]
[Q]詠史二十二首  其一二[A]已拓三秦地，寧無幾月留。登城聊北望，老淚不勝流。[END]
[Q]詠史二十二首  其一三[A]戡難功何補，欺孤計已深。儘饒摧導玉，那解賤黄金。[END]
[Q]詠史二十二首  其一四[A]玉陛尊梁帝，金園號羣公。聞經同泰寺，索蜜凈居宮。[END]
[Q]詠史二十二首  其一五[A]清凈方貽笑，莊嚴更舍身。基圖雖肇始，識趣只庸人。[END]
[Q]詠史二十二首  其一六[A]猛上臨光殿，生擒歸命侯。師心無學術，與子失貽謀。[END]
[Q]詠史二十二首  其一七[A]唐室恢新造，秦王有大功。一人居北極，太子在東宮。[END]
[Q]詠史二十二首  其一八[A]未必黄明在，終令丑口亡。難教疎網漏，不直敗氈藏。[END]
[Q]詠史二十二首  其一九[A]刺心真有志，批頰更何爲。試問唐新主，何如亞子時。[END]
[Q]詠史二十二首  其二○[A]尊以父皇帝，賂之十六州。終無噉飯所，誰不石郎羞。[END]
[Q]詠史二十二首  其二一[A]不假契丹力，踢翻麥飯盂。試看龍衮畔，還有雀兒無。[END]
[Q]詠史二十二首  其二二[A]坤輿聊底定，鼎祚又更新。五代無真主，世宗差可人。[END]
[Q]寒夜寄友[A]月色窺人冷，梅花何處香。遥思棲隠客，高嘯白雲鄉。[END]
[Q]木芙蓉[A]芙蓉豔金谷，秋色錦機中。霜樹不知醜，葉與花爭紅。[END]
[Q]宮女詞[A]妍醜三千衆，恩情一例輕。妾身雖寂寞，天下却升平。[END]
[Q]劍言[A]朝潤郅支膏，暮澤樓蘭血。何如沉土中，蝕爲無用鐵。[END]
[Q]樂府  其一[A]妾心如鏡面，一規秋水清。郎心如鏡背，磨殺不分明。[END]
[Q]樂府  其二[A]小窗寒燭夜，結紐綴郎襟。不結尋常紐，結郎長遠心。[END]
[Q]樂府  其三[A]郎身如紙鳶，斷線隨風去。願得上林枝，爲妾縈留住。[END]
[Q]隔牆梅[A]寂寂度年光，堅貞玉雪香。冶容誰氏子，終日傍垂楊。[END]
[Q]萱[A]憶被萊子服，種汝奉高堂。汝自忘憂爾，吾憂未易忘。[END]
[Q]杏[A]馬令園中本，移來村墅中。太官令却獻，黄帕不來封。[END]
[Q]從軍行[A]邊笳動地吹，鐵衣寒未卸。壯士塚纍纍，骨香千載下。[END]
[Q]次韻子紹送春七絕  其一[A]混沌七竅鑿，可恨倏與忽。人生寒暑間，萬古長出没。[END]
[Q]次韻子紹送春七絕  其二[A]孫郎惜春句，平澹古未聞。譬如春江波，因春自成紋。[END]
[Q]次韻子紹送春七絕  其三[A]來禽着青子，紅葉護殘春。但使風味勝，不愧桃李門。[END]
[Q]次韻子紹送春七絕  其四[A]微生感年衰，誰能惜春盡。政恐厭黄梅，吳楊出蒸菌。[END]
[Q]次韻子紹送春七絕  其五[A]西湖天下勝，咫尺安得往。青春不可追，老力亦難强。[END]
[Q]次韻子紹送春七絕  其六[A]招提在南山，共著蠟屐登。世無謝康樂，此事誰復能。[END]
[Q]次韻子紹送春七絕  其七[A]青春不識回，豈但春去閑。何以永我日，妙香横博山。[END]
[Q]謝吳司户寄舂陵四石  其一[A]何年山嶄巖，化作龍起伏。安得挽天河，著龍吐飛瀑。[END]
[Q]謝吳司户寄舂陵四石  其二[A]往穴城南窗，分山得遙碧。誰持列玉峰，來照蝸牛席。[END]
[Q]謝吳司户寄舂陵四石  其三[A]吳山非不佳，故山終眼明。南來一拳石，似我小峥嶸。[END]
[Q]謝吳司户寄舂陵四石  其四[A]孤峰真崛奇，凝目見太古。便悲江上山，培塿不足數。[END]
[Q]題錢少愚四畫 鴛浦[A]一點傷春恨，看成兩鬢霜。如今無此夢，莫畫兩鴛鴦。[END]
[Q]題錢少愚四畫 釣雪[A]一作東吳去，回頭又十年。可憐江上雪，空落釣魚船。[END]
[Q]題錢少愚四畫 蘭亭[A]事去空千載，何曾有若人。只應煙樹裏，便是永和春。[END]
[Q]題錢少愚四畫 秋觀[A]雨足三湘岸，烟含七澤秋。可能無尺地，分得庾郎愁。[END]
[Q]窗明[A]窗明有斜日，几靜無一塵。向後有餘恨，亂鴉來聒人。[END]
[Q]和菊花[A]紛紛桃李春，過眼成枯萎。晚榮方耐久，造物豈吾欺。[END]
[Q]和同省秋省宿[A]老火未甘退，稚金方力征。炎涼分勝負，頃刻變陰晴。[END]
[Q]浦溪[A]郴嶺最高處，桐軒臨水開。晚晴東北望，直見鬰孤台。[END]
[Q]題驛壁[A]帝駕陷塵沙，孤臣誓靡他。丹心期報主，白髮不知家。[END]
[Q]晚坐碧雲塢二首  其一[A]夕陽黯將沉，缺月遲未吐。滿眼玻璃堆，翻疑夢中覩。[END]
[Q]晚坐碧雲塢二首  其二[A]玉樹秋益明，驪珠夜方吐。繞檻碧雲收，塵蹤故難覩。[END]
[Q]登道場山[A]野吹竹色寒，下有古澗道。牧兒放箠眠，牛馬齕風草。[END]
[Q]新興[A]老子愛江水，江面開竹門。江流竹影薄，子細見前村。[END]
[Q]冰壺[A]一泓雖淺清，長時自甘冷。可憐病渴人，臨深垂短綆。[END]
[Q]桃源[A]商山四老人，避世還出世。桃源獨終隠，坐看日月逝。[END]
[Q]五峰巖[A]山中亦何有，煙雲扶層梯。疊石撫空罅，洞水涵清漪。[END]
[Q]偈頌七十六首  其一[A]佛語心爲宗，無門爲法門。箇裏全身入，別是一乾坤。[END]
[Q]偈頌七十六首  其四[A]法法不隠藏，今古露堂堂。更進這一步，明明爲舉揚。[END]
[Q]偈頌七十六首  其六[A]聖因古蘭若，湖邊絕瀟灑。知他幾百年，已屬斯人也。[END]
[Q]偈頌七十六首  其八[A]結夏又十日，箇事作麽生。無風荷葉動，決定有魚行。[END]
[Q]偈頌七十六首  其九[A]日日是好日，時時是好時。只爲分明極，翻令所得遲。[END]
[Q]偈頌七十六首  其一二[A]此世不移動，彼世不改變。惟一堅密身，一切塵中現。[END]
[Q]偈頌七十六首  其一三[A]今朝十月一，開爐是此日。趙州賓主話，聖因爲拈出。[END]
[Q]偈頌七十六首  其一四[A]去去實不去，來來實不來。去來如夢幻，虛空絕點埃。[END]
[Q]偈頌七十六首  其一六[A]本無迷悟人，只要今日了。了了了了了，面南看北斗。[END]
[Q]偈頌七十六首  其一七[A]我有一轉語，歷劫常如此。迥絕無人處，聚頭相共舉。[END]
[Q]偈頌七十六首  其一九[A]滿眼覷不見，滿耳聽不聞。空劫已前事，分明舉似君。[END]
[Q]偈頌七十六首  其二○[A]十方諸國土，無剎不現身。舉頭天外看，誰是箇中人。[END]
[Q]偈頌七十六首  其二二[A]解語非干舌，能言不是聲。剎剎塵塵爾，何處著渾身。[END]
[Q]偈頌七十六首  其二八[A]此衆無枝葉，唯有諸貞實。我法妙難思，五千人退席。[END]
[Q]偈頌七十六首  其三○[A]一二三四五，五四三二一。無量妙義門，皆從此經出。[END]
[Q]偈頌七十六首  其三一[A]趙州無佛性，豐干太饒舌。南泉一枝草，雲門乾屎橛。[END]
[Q]偈頌七十六首  其三二[A]光陰何太疾，如白駒過隙。惟有衲僧家，日日是好日。[END]
[Q]偈頌七十六首  其三四[A]彌勒真彌勒，分身千百億。時時示時人，時人俱不識。[END]
[Q]偈頌七十六首  其四二[A]開池不待月，池成月自來。寒山逢拾得，拊掌笑咍咍。[END]
[Q]偈頌七十六首  其四四[A]薰風自南來，殿閣生微凉。要知端的意，拄杖爲敷揚。[END]
[Q]偈頌七十六首  其五六[A]萬里無寸草，衲僧何處討。蘸雪喫冬瓜，誰知滋味好。[END]
[Q]偈頌七十六首  其六○[A]礙處非牆壁，通處沒虛空。雙關俱透徹，別是一家風。[END]
[Q]偈頌七十六首  其六一[A]葛公住此山，此山湛如藍。只今何處去，猶自口喃喃。[END]
[Q]偈頌七十六首  其六七[A]一九與二九，相逢不出手。因甚不出手，免見揚家醜。[END]
[Q]偈頌七十六首  其七三[A]今朝四月一，結夏又在即。若是到家人，日日是好日。[END]
[Q]頌古十七首  其三[A]以此爲津梁，赤體露堂堂。風光都買盡，當處是家鄉。[END]
[Q]頌古十七首  其八[A]趙州喚作火，全身入荒草。我今不是渠，渠今正是我。[END]
[Q]頌古十七首  其一二[A]臘月火燒山，毫髮不相瞞。佛手遮不得，人心似等閑。[END]
[Q]百丈和尚贊[A]獨坐大雄峰，宗通說亦通。咄者老漆桶，不落有無中。[END]
[Q]黄檗和尚贊[A]一棒一條痕，一摑一掌血。殺人能活人，不傳之妙訣。[END]
[Q]上伯井亭[A]曹源一滴水，散作人間瑞。茫茫宇宙中，幾箇知慚愧。[END]
[Q]頌古三十三首  其七[A]用處天然別，更不落思惟。山河并大地，全露法王機。[END]
[Q]頌古三十三首  其九[A]自從胡亂後，更不少鹽醤。開口便見膽，豈在語言上。[END]
[Q]頌古三十三首  其一八[A]真佛屋裏坐，開口成話墮。幸自可憐生，教我說甚麽。[END]
[Q]頌古三十三首  其二七[A]日裏看山好，好在什麽處。要見老雲門，不落第二句。[END]
[Q]頌古三十三首  其二八[A]一字入公門，九牛拔不出。咄這野狐精，鼻孔都打失。[END]
[Q]頌古三十三首  其三○[A]來說是非者，便是是非人。誠哉是言也，弄物不知名。[END]
[Q]漁村落照[A]落日千山赤，平林一带青。翁方賣魚去，孤檝自橫汀。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其一[A]落此鼪鼯野，宜從麋鹿群。何知交友內，而乃得夫君。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其二[A]何氏之從學，源流遠有餘。窮經類元凱，能賦似相如。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其三[A]楩柟霜雪餘，用之可以大。蓬蒿束縳之，世亦安取代。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其四[A]楚國千年藪，岷山萬里江。胡爲入吟筆，政以落蓬窗。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其五[A]游從二年中，離闊三百日。政自迹如疏，不妨心故密。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其六[A]今日東陽郡，城南尺五天。胡爲五溪行，道里踰幾千。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其七[A]重湖岳陽樓，五柳淵明里。定復有佳人，與之同徙倚。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其八[A]生兒思稱家，人孰不欲可。門戶冷如冰，其尤莫如我。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其九[A]曾聞一夕語，可勝十年書。同舟數月程，其得當何如。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其一○[A]明經取青紫，此諺亦已鄙。至哉師初錄，棄彼嘗在此。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其一一[A]頻登采芹亭，所樂非山水。君今去我東，愁絕重來倚。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其一二[A]聞君射策日，落筆字數千。行看玉堂試，闊步踵英躔。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其一三[A]君行過吾里，艤舟並南山。王郎兩徐子，非必素往還。[END]
[Q]以坡公君如大江日千里我如此水千山底爲韻作小詩十四首重送在伯蓋深有感于斯句云  其一四[A]崎嶇千萬山，踏破青鞋底。何似引章泉，同耕老兄弟。[END]
[Q]題釣雪圖  其一[A]空濛天外林，璀璨岸頭石。何許放舟回，寂然方自得。[END]
[Q]題釣雪圖  其二[A]沙鷗故飛飛，湖雁更歷歷。顧我亦忘機，相看同一適。[END]
[Q]題釣雪圖  其三[A]畫師端爲誰，釣者亦安在。我不識若人，相望大千內。[END]
[Q]題釣雪圖  其四[A]曾恨固無遺，謝興亦不淺。人言介庵介，我謂遠齋遠。[END]
[Q]睡少[A]睡少秋難曉，吟多食愈貧。南柯無近闕，差盡夢中人。[END]
[Q]春雪[A]光映粧樓月，花承歌扇風。欲妬梅將柳，故落早春中。[END]
[Q]海棠二首  其一[A]山碧花尤好，徑長人自閒。錦圍春照耀，紅雨暮闌斑。[END]
[Q]竹  其二[A]挺挺霜中節，沉沉日下陰。試裁蒼玉管，吹作紫鸞音。[END]
[Q]宴玉津園江樓七首  其一[A]風靜潮痕減，江空夕照多。星星波上艇，隠隠岸邊莎。[END]
[Q]宴玉津園江樓七首  其二[A]風光連北闕，景物傍西湖。禁籞濤江上，茲樓天下無。[END]
[Q]宴玉津園江樓七首  其三[A]虛齋留御榻，小徑近層崖。再拜觀奎畫，渾疑侍玉階。[END]
[Q]宴玉津園江樓七首  其四[A]參天宮柏翠，布地禁花紅。臺沼如文囿，規摹有汴風。[END]
[Q]宴玉津園江樓七首  其五[A]浙江天闕下，波惡祖龍知。在漢如西渭，於周比右伊。[END]
[Q]宴玉津園江樓七首  其六[A]翼翼瞻齋殿，深嚴步苑廊。三人俱漢傑，一老玷周行。[END]
[Q]宴玉津園江樓七首  其七[A]柳花馳道雪，櫻子上林紅。留得青春住，從教白髮翁。[END]
[Q]偈頌二十五首  其一○[A]入院數日來，人事閙鬨鬨。兩脚走如烟，眼不見鼻孔。[END]
[Q]蘆江八詠 東橋柳色[A]河橋數株柳，偏受東風多。柔條慎勿折，生意全天和。[END]
[Q]蘆江八詠 西浦潮痕[A]潮漲復潮退，盈縮痕常存。渡口孤舟橫，濟川應有人。[END]
[Q]蘆江八詠 前野耕雲[A]春雨鳴布穀，土膏三月足。舉趾事深耕，竟畝水雲綠。[END]
[Q]蘆江八詠 後江釣月[A]先將補衮線，綰作釣鼇絲。投向蒼江月，經綸小試之。[END]
[Q]蘆江八詠 義塾書燈[A]夜深展書讀，伊吾聲比屋。掩映杖頭光，穿破西園竹。[END]
[Q]蘆江八詠 祠堂議禮[A]春秋思報本，忠孝原有祠。儀物修孔時，擊鼓吹豳詩。[END]
[Q]蘆江八詠 蘆山樵唱[A]秋山草木落，樵夫日相尋。幽歌出空谷，金石有餘音。[END]
[Q]蘆江八詠 竹林梵鐘[A]晨昏禮法供，擊鼓齊七衆。堪笑木蘭僧，飯了空聲送。[END]
[Q]題畫[A]蕭蕭風雨聲，一夜入修竹。中有遺世人，歸雲掩茅屋。[END]
[Q]飛來峰[A]飛來何處峰，木杪夜千尺。愁猿喚不譍，月色同一白。[END]
[Q]冷泉亭[A]水石一欄干，僧歸四山靜。携琴譜澗泉，月浸夜深冷。[END]
[Q]五言二首  其一[A]一雨日夜零，階前草更青。西風忽蕭颯，殘月照空庭。[END]
[Q]五言二首  其二[A]鐘鼎山林事，都盧一夢中。觀音門裏去，葉葉響悲風。[END]
[Q]飄飄臺[A]清風怒折腰，斷送斜川歸。吾今已歸了，無用頻吹衣。[END]
[Q]經丘臺[A]尋壑初不憚，經丘亦忘疲。人見崎嶇處，不知心坦夷。[END]
[Q]藕花中未開之荷穿葉而出[A]風清宴瑶池，正擁萬姬醉。忽有青衫人，穿仗獻封事。[END]
[Q]碧巖吟[A]蒼蒼巖上樹，夜氣積而然。念彼人之學，盈科爲有源。[END]
[Q]積學吟[A]莠除苗自長，醅化醴方醇。學至盎然後，眼前皆是春。[END]
[Q]誠意吟[A]正心謹獨時，篤實惟精一。克念寸不欺，充然四端立。[END]
[Q]正心吟[A]明誠道不離，知格無邪僞。中正著吾心，毋爲私欲蔽。[END]
[Q]自欺吟[A]揠苗昧所養，乞祭驕其妻。詭遇得禽者，寧無慙嬖奚。[END]
[Q]讀書吟[A]讀書本衛道，何以道欺人。古害稱楊墨，而今害益深。[END]
[Q]閑居吟[A]斗室安居廣，爐香樂性閑。不欺幽獨境，無愧兩儀間。[END]
[Q]芸禾吟[A]芸禾雨苦連，草穢何能蠲。借問司農者，俱云不得天。[END]
[Q]修身吟[A]克己工夫熟，磋磨日日新。形端儀表正，湯聖自盤銘。[END]
[Q]齊家吟[A]齊家先正己，標準自吾身。動息從心裏，規模衛武箴。[END]
[Q]省齋吟[A]修己師曾子，爲人謀必忠。信誠交以道，傳習熟加工。[END]
[Q]夏日山居[A]時當夏日臨，酷暑避無地。唯對碧巖山，清凉又安逸。[END]
[Q]種豆吟[A]南畝種豆苗，苗稀草猶勝。農人費鋤耘，凶穢何不凈。[END]
[Q]種柳吟[A]種柳護吾廬，無妨隠者居。綠酬一樽酒，青映五車書。[END]
[Q]賦歸吟[A]松菊存陶徑，弦歌絕武城。江東新發櫂，僮僕笑相迎。[END]
[Q]冬雪吟[A]彤雲垂四野，六出舞漫天。却笑廣文鄭，嚴寒無坐氈。[END]
[Q]種桃吟[A]分種玄都觀，移根出武陵。河陽花滿縣，曾歷避狂秦。[END]
[Q]種梅吟[A]栽梅沿屋角，幽趣少人知。雪後月明夜，孤芳吐幾枝。[END]
[Q]種松吟[A]人皆愛桃李，我愛種青松。桃李易凋謝，青松却耐寒。[END]
[Q]種竹吟[A]種竹清無俗，虛心耐歲寒。凭窗風日爽，詩酒可盤桓。[END]
[Q]種菊吟[A]衆卉競春妍，芬芳無彼此。霜寒摇落時，獨秀何如爾。[END]
[Q]晨雞吟[A]司晨兼五德，曾伴宋宗窗。日攘能防慎，終當免鑊湯。[END]
[Q]持敬齋吟[A]恭己時存養，敬以充四端。唯狂能克念，作聖抑何難。[END]
[Q]止齋吟[A]知止於至善，修身止用誠。五倫止此定，明德日新民。[END]
[Q]戒五荒[A]重色躭沉湎，娛音樂侈華。禽荒迷不返，未有不亡家。[END]
[Q]游委羽山[A]幾日山不到，到山心自清。稜稜有方石，拾得通仙靈。[END]
[Q]過峽[A]出入黄牛峽，江聲晝夜騰。猿啼愁不住，何日下彝陵。[END]
[Q]隠居鳳山清明寺  其一[A]鳳鳥久不至，哲人歎已矣。空留千載名，寂寞殘陽裏。[END]
[Q]隠居鳳山清明寺  其二[A]日上鐘未鳴，老僧睡猶熟。誰是山中人，長享清明福。[END]
[Q]清明寺[A]風塵滿天下，此地獨清明。神州何處是，有淚落新亭。[END]
[Q]南中題壁[A]明月照齊州，玉龍棲欲起。壯士腸夜回，寒衾潑秋水。[END]
[Q]十一日福昌縣會雨[A]雲勢移峯緩，泉聲出竹遲。此時無限意，唯有翠禽知。[END]
[Q]思程氏父子兄弟因以寄之  其二[A]氣候如當日，山川似舊時。獨來還獨往，此意有誰知。[END]
[Q]又一絕[A]手足恩情重，塤篪歡樂長。要知能忘處，墳草兩荒凉。[END]
[Q]至靈吟[A]至靈之謂人，至貴之謂君。明則有日月，幽則有鬼神。[END]
[Q]人鬼吟[A]既不能事人，又焉能事鬼。人鬼雖不同，其理何嘗異。[END]
[Q]生平與人交[A]生平與人交，未始有甘壞。己亦無負人，人亦無我害。[END]
[Q]知識吟[A]目見之謂識，耳聞之謂知。柰何知與識，天下亦常稀。[END]
[Q]偶書吟[A]風林無靜柯，風池無靜波。林池既不靜，禽魚當如何。[END]
[Q]思患吟[A]僕奴凌主人，夷狄犯中國。自古知不平，無由能絕得。[END]
[Q]寄三城王宣徽二首  其一[A]林下居雖陋，花前飲却頻。世間無事樂，都恐屬閑人。[END]
[Q]寄三城王宣徽二首  其二[A]路上塵方坌，壺中花正開。何須頭盡白，然後賦歸來。[END]
[Q]仁聖吟[A]盡道之謂聖，如天之謂仁。如何仁與聖，天下莫敢倫。[END]
[Q]再答王宣徽  其一[A]自有吾儒樂，人多不肯循。以禪爲樂事，又起一重塵。[END]
[Q]再答王宣徽  其二[A]大達誠無礙，人人自有家。假花猶入念，何者謂真花。[END]
[Q]夏日南園[A]夏木無重數，森陰翠樾低。相呼百禽語，太半是黄鸝。[END]
[Q]寄三城舊友衛比部二絕  其一[A]雖老未龍鐘，籬邊菊滿叢。乍凉天氣好，里閈正過從。[END]
[Q]寄三城舊友衛比部二絕  其二[A]景好身還健，天晴路又乾。小車芳草軟，處處是清歡。[END]
[Q]招司馬君實遊夏圃[A]雨霽景自好，秋深天未寒。可能乘興否，夏圃上盤桓。[END]
[Q]四小吟簡陳季常[A]八月小春天，小花開且殷。晚來經小雨，遂使小車閑。[END]
[Q]事急吟[A]旱極望雨意，病危思藥心。人人當此際，不待勸而深。[END]
[Q]言語吟[A]一語便喜處，千言益怒時。既因言語合，却爲語言離。[END]
[Q]思患吟[A]緣飾近虛襟，虛襟後患深。療饑當用食，救旱必須霖。[END]
[Q]天津看雪代簡謝蔣秀才還詩卷[A]清洛接天去，寒雲貼地飛。人於橋上立，詩向雪中歸。[END]
[Q]答富鄭公見示正旦四絕[A]正旦四篇詩，緣忻七十期。請觀唐故事，未放晉公歸。[END]
[Q]和君實端明登石閣[A]平地雖然遠，那知物物新。危樓一百尺，別有萬般春。[END]
[Q]別兩絕  其二[A]賞花高閣上，負約罪難迴。若許將詩贖，何時不可陪。[END]
[Q]偶得吟[A]蛙蜢泥中走，鳳凰雲外飛。雲泥相去遠，自是難相知。[END]
[Q]太平吟[A]天下太平日，人生安樂時。更逢花爛漫，爭忍不開眉。[END]
[Q]一春吟[A]一春九十日，風雨占幾半。花好不成觀，心狂未能按。[END]
[Q]舉世吟[A]舉世自紛紛，誰爲無事人。吾生獨何幸，卧看洛陽春。[END]
[Q]春水吟[A]春水淥成波，成波無柰何。難將染佗物，止可染輕羅。[END]
[Q]春雨吟[A]春雨細如絲，如絲霢霂時。如何一霶霈，萬物盡熙熙。[END]
[Q]春去吟[A]春去休驚晚，夏來還喜初。殘芳雖有在，得似錄陰無。[END]
[Q]望雨  其一[A]盛夏久不雨，滿天下愁苦。安得一片雲，救取人間否。[END]
[Q]望雨  其二[A]久旱偶成雨，方喜慰愁苦。雖能斂塵土，不能救禾黍。[END]
[Q]盜伯吟  其一[A]盜伯窺財物，其心不慮佗。取時唯恐少，敗後只嫌多。[END]
[Q]盜伯吟  其二[A]盜伯窺財物，其心只慮添。安得取時貪，却似敗時嫌。[END]
[Q]曝書吟[A]蟲蠹書害少，人蠹書害多。蟲蠹曝已去，人蠹當如何。[END]
[Q]閣上招友人[A]清風正藹如，小閣枕通衢。不欲久獨擅，能來同享無。[END]
[Q]憶夢吟[A]心足而家貧，體疎而情親。開襟知骨瘦，發語見天真。[END]
[Q]大筆吟  其一[A]詩成大字書，意快有誰如。巨浪銀山立，風檣百尺餘。[END]
[Q]大筆吟  其二[A]酒喜小盃飲，詩快大字書。不知人世上，此樂更誰如。[END]
[Q]自慶吟[A]俗阜知君德，時和見帝功。況吾生長老，俱在太平中。[END]
[Q]心耳吟[A]意亦心所至，言須耳所聞。誰云天地外，別有好乾坤。[END]
[Q]夢中吟[A]夢裏常言夢，誰知覺後思。不知今亦夢，更說夢中時。[END]
[Q]日中吟[A]日中爲噬嗑，交易是尋常。彼各不相識，何復更思量。[END]
[Q]月到梧桐上吟[A]月到梧桐上，風來楊柳邊。院深入復靜，此景共誰言。[END]
[Q]步月吟[A]林罅天尤碧，風餘月更明。人間無事日，得向此中行。[END]
[Q]答人吟[A]林下閑言語，何須更問爲。自知無紀律，安得謂之詩。[END]
[Q]寄曹州李審言龍圖  其一[A]曏日所云是，如今却是非。安知今日是，不起後來疑。[END]
[Q]寄曹州李審言龍圖  其二[A]曏日所云我，如今却是伊。不知今日我，又是後來誰。[END]
[Q]清夜吟[A]月到天心處，風來水面時。一般清意味，料得少人知。[END]
[Q]思聖吟[A]不逢聖人時，不見聖人面。聖人言可聞，聖人心可見。[END]
[Q]君子吟[A]君子存大體，小人無常心。於人不求備，受恩唯恐深。[END]
[Q]安分吟[A]安分身無辱，知幾心自閑。雖居人世上，却是出人間。[END]
[Q]好勇吟[A]好勇能過我，當仁豈讓師。勇須仁以濟，仁必勇爲資。[END]
[Q]莫如吟  其一[A]親莫如父子，遠莫如蠻夷。蠻夷和亦至，父子失須離。[END]
[Q]莫如吟  其二[A]仁莫如父子，義莫如君臣。二者尚有失，自餘惡足論。[END]
[Q]莫如吟  其三[A]君臣守以義，父子守以仁。義失爲敵國，仁失爲路人。[END]
[Q]里閈吟  其一[A]里閈閑過從，太平之盛事。吾鄉多吉人，況與他鄉異。[END]
[Q]里閈吟  其二[A]太平之盛事，天下之美才。人間無事日，都向洛中來。[END]
[Q]思友吟[A]欲見心無已，久違情柰何。雲煙雖咫尺，不得屢相過。[END]
[Q]知識吟[A]曾見方言識，曾聞始謂知。柰何知與識，天下亦常稀。[END]
[Q]人情吟[A]古事參今事，今人乃古人。只應情未浹，情浹自相親。[END]
[Q]因何吟[A]梅因何而酸，鹽因何而鹹。茶因何而苦，薺因何而甘。[END]
[Q]天聽吟[A]天聽寂無音，蒼蒼何處尋。非高亦非遠，都只在人心。[END]
[Q]白頭吟[A]五福雖難備，三殤却不逢。太平無事日，得作白頭翁。[END]
[Q]深秋吟[A]終歲都無事，四時長有花。小車乘興去，所到便如家。[END]
[Q]秋望吟[A]草色連雲色，山光接水光。危樓一百尺，旅鴈兩三行。[END]
[Q]閑適吟[A]春看洛城花，秋翫天津月。夏披嵩岑風，冬賞龍山雪。[END]
[Q]觀陳希夷先生真及墨跡  其一[A]未見希夷真，未見希夷蹟。止聞希夷名，希夷心未識。[END]
[Q]觀陳希夷先生真及墨跡  其二[A]及見希夷蹟，又見希夷真。始知今與古，天下長有人。[END]
[Q]觀陳希夷先生真及墨跡  其三[A]希夷真可觀，希夷墨可傳。希夷心一片，不可得而言。[END]
[Q]杏香花[A]客說河州事，經營杳未涯。訝予獨無語，貪嗅杏香花。[END]
[Q]悲喜吟[A]吳起初辭魏，張儀乍入秦。西河蒙惠久，南楚受欺頻。[END]
[Q]東海有大魚[A]東海有大魚，罔罟無能近。碭然一失水，螻蟻得而困。[END]
[Q]辨謗吟[A]田丹功蓋國，貂勃語迴君。謗者古來有，猶能殺九人。[END]
[Q]太平吟[A]老者得其養，幼者得其仰。勞者得其餉，死者得其葬。[END]
[Q]能懷天下心[A]能懷天下心，肯了人間事。豈止求于今，求古亦未易。[END]
[Q]歲儉吟[A]歲儉心非儉，家貧道不貧。誰知天地內，別有好乾坤。[END]
[Q]興亡吟  其一[A]孫陳李三人，亡國體相似。雖然少有文，何復語英氣。[END]
[Q]興亡吟  其二[A]曹劉孫三人，興國體相似。雖然小有才，何復語命世。[END]
[Q]責己吟[A]不爲十分人，不責十分事。既爲十分人，須責十分是。[END]
[Q]日月吟[A]月明星自稀，日出月亦微。既有少正卯，豈無孔仲尼。[END]
[Q]老去吟  其一[A]使吾却十歲，亦可少集事。柰何天地間，日無再中理。[END]
[Q]老去吟  其二[A]吾今六十六，衰老何可擬。志逮力不逮，人共知之矣。[END]
[Q]人事吟[A]索鍊無如事，難知莫若人。人情隨手別，事體到頭均。[END]
[Q]月新吟[A]月新與月殘，形狀兩相似。柰何人之情，初見自歡喜。[END]
[Q]歲寒吟[A]松柏入冬看，方能見歲寒。聲須風裏聽，色更雪中觀。[END]
[Q]觀物吟二道  其一[A]柳性至柔軟，一年長丈餘。雖然易得榮，柰何易得枯。[END]
[Q]觀物吟二道  其二[A]百穀仰膏雨，極枯變極榮。安得此甘澤，聊且振羣生。[END]
[Q]金玉吟[A]聖在人中出，心從行上修。金於砂裏得，玉向石中求。[END]
[Q]感事吟[A]芝蘭種不榮，荆棘剪不去。二者無柰何，徘徊歲將暮。[END]
[Q]宇宙吟[A]宇宙在乎手，萬物在乎身。緜緜而若存，用之豈有勤。[END]
[Q]皇帝閤春帖子六首  其一[A]乘震司春令，先天布政經。人時頒鳳曆，農事視龍星。[END]
[Q]皇帝閤春帖子六首  其二[A]光宅唐堯日，暄和太昊春。德如天溥愛，性與帝同仁。[END]
[Q]皇帝閤春帖子六首  其三[A]西昴昏當午，諏訾旦在東。聖君南面治，常候四星中。[END]
[Q]太皇太后閤春帖子六首  其一[A]氣至風條達，陽升土墳盈。芸芸生物遂，兩兩泰階平。[END]
[Q]太皇太后閤春帖子六首  其二[A]聖詔頒寬大，天恩遍邇遐。雷風孚號令，草木動萌芽。[END]
[Q]太皇太后閤春帖子六首  其三[A]寶曆書推律，春觴頌獻椒。年年似今日，三萬八千朝。[END]
[Q]皇太后閤春帖子六首  其一[A]九扈方司啟，潛陽已發春。瑶觴進椒柏，眉壽祝靈椿。[END]
[Q]皇太后閤春帖子六首  其二[A]冬至四十六，三陽生此辰。帝令天下壽，鑽燧教斯民。[END]
[Q]皇太后閤春帖子六首  其三[A]晝景添宮漏，慈闈念女功。常時浴蠶日，親到濯龍宮。[END]
[Q]皇太妃閤春帖子五首  其一[A]愛敬承三殿，慈柔化六宮。常膺萬春祝，永繼二南風。[END]
[Q]皇太妃閤春帖子五首  其二[A]甲觀翔雲覆，新宮書漏長。柳條初弄色，梅蕊已飄香。[END]
[Q]夫人閤春帖子四首  其一[A]曉漏催銀燭，新春趁賀朝。御香烟馥郁，宮佩影飄颻。[END]
[Q]夫人閤春帖子四首  其二[A]歲近寒風薄，宮深愛日遲。欲知春到處，梅杏有新枝。[END]
[Q]遊虎潭[A]崖懸怯吾顧，潭空沁我心。匪斯涉遊趣，敬慎識官箴。[END]
[Q]贈王居士[A]武林王居士，與子俱學佛。以財供佛事，不自費一物。[END]
[Q]題半山寺壁二首  其一[A]我行天即雨，我止雨還住。雨豈爲我行，邂逅與相遇。[END]
[Q]題半山寺壁二首  其二[A]寒時暖處坐，熱時凉處行。衆生不異佛，佛即是衆生。[END]
[Q]題定林壁[A]定林自有主，我爲林下客。客主各有心，還能共岑寂。[END]
[Q]偶書[A]惠施說萬物，槃特忘一句。寄語讀書人，呶呶非勝處。[END]
[Q]即事二首  其一[A]雲從鍾山起，却入鍾山去。借問山中人，雲今在何處。[END]
[Q]即事二首  其二[A]雲從無心來，還向無心去。無心無處尋，莫覓無心處。[END]
[Q]自遣[A]閉戶欲推愁，愁終不肯去。底事春風來，留愁愁不住。[END]
[Q]望鍾山[A]佇立望鍾山，陽春更蕭瑟。暮尋北郭歸，故繞東岡出。[END]
[Q]思北山[A]日日思北山，而今北山去。寄語白蓮庵，迎我青松路。[END]
[Q]答俞秀老[A]諸偶緣安有，實相非相偶。雖神如季咸，終亦失而走。[END]
[Q]清凉寺送王彥魯[A]空懷誰與論，夢境偶相值。莫將漱流齒，欲挂功名事。[END]
[Q]前日石上松  其一[A]前日石上松，斸移沙水際。青青折釵股，俯映幽人砌。[END]
[Q]相國寺啟同天節道場行香院觀戲者[A]侏優戲場中，一貴復一賤。心知本自同，所以無欣怨。[END]
[Q]新寒[A]寒力欺誰得，知儂典却衣。暮禽差慰眼，不作一行歸。[END]
[Q]和周仲容春日二絕句  其一[A]春半花全退，詩人尚道遲。惟應讀書苦，聲調作吾伊。[END]
[Q]和周仲容春日二絕句  其二[A]端憂更貧病，不分又花時。只說春何好，猶堪入小詩。[END]
[Q]題文發叔所藏潘子真水墨江湖八境小軸 洞庭波漲[A]湖水吞天去，湖風送浪還。銀山何處是，青底是君山。[END]
[Q]題文發叔所藏潘子真水墨江湖八境小軸 武昌春色[A]花外庾樓月，鶑邊吳宮柳。我欲問廢興，春風獨無口。[END]
[Q]題文發叔所藏潘子真水墨江湖八境小軸 廬山霽色[A]彭澤收積雨，廬山放嫩晴。多情是瀑布，只作雨中聲。[END]
[Q]題文發叔所藏潘子真水墨江湖八境小軸 海門殘照[A]萬里長江白，半規斜日黄。焦山渾欲到，宛在水中央。[END]
[Q]題文發叔所藏潘子真水墨江湖八境小軸 太湖秋晚[A]水氣清空外，人家秋色中。細看千萬落，戶戶水精宮。[END]
[Q]題文發叔所藏潘子真水墨江湖八境小軸 浙江觀潮[A]海湧銀爲郭，江橫玉繫腰。吳儂只言黠，到老也看潮。[END]
[Q]題文發叔所藏潘子真水墨江湖八境小軸 西湖夏日[A]四月曾湖上，荷錢劣可穿。歸來開短紙，十里已紅蓮。[END]
[Q]題文發叔所藏潘子真水墨江湖八境小軸 靈隠冷泉[A]小潘詩家子，解作無聲詩。八境俱妙絕，冷泉天下奇。[END]
[Q]春日六絕句  其一[A]遠目隨天去，斜陽著樹明。犬知何處吠，人在半山行。[END]
[Q]春日六絕句  其二[A]春醉非關酒，郊行不問塗。青天何處了，白鳥入空無。[END]
[Q]春日六絕句  其三[A]霧氣因山見，波痕到岸消。詩人元自懶，物色故相撩。[END]
[Q]春日六絕句  其四[A]江水夜韶樂，海棠春貴妃。殷勤向春道，莫遣一花飛。[END]
[Q]春日六絕句  其五[A]日落碧簪外，人行紅雨中。幽人詩酒裏，又是一春風。[END]
[Q]春日六絕句  其六[A]春色有情意，桃花生暮寒。只應催客子，不遣立江干。[END]
[Q]題陳叔虎繡梅花扇[A]指下生寒影，針端即化工。冰痕將雪點，不受燭光融。[END]
[Q]題劉景明百牛圖扇面[A]吉語聞田父，新年勝故年。借儂百觳觫，雨裏破荒田。[END]
[Q]題劉景明百馬圖扇面[A]霧鬣如無筆，霜蹄不带埃。直言明眼著，若箇是龍媒。[END]
[Q]七月十四日雨後毗陵郡圃荷橋上納凉[A]荷葉迎風聽，荷花過雨看。移床橋上坐，墮我鏡中寒。[END]
[Q]梅花[A]花早春何力，香寒曉儘吹。月摇橫水影，雪带入瓶枝。[END]
[Q]梅殘[A]雪已都消去，梅能小住無。雀爭飛落片，蜂獵未蔫鬚。[END]
[Q]寒夜不寐[A]雪入迎春鬢，茶醒學古胸。夢回霜滿屋，吟到月斜鐘。[END]
[Q]二月十四日梅花二首  其一[A]雨打知無那，春暄絕不禁。小風千點雪，落日一鬚金。[END]
[Q]二月十四日梅花二首  其二[A]樹勁春猶瘦，花寒暮更明。平生豈無句，此外不須清。[END]
[Q]水仙花四首  其三[A]韻絕香仍絕，花清月未清。天仙不行地，且借水爲名。[END]
[Q]水仙花四首  其四[A]開處誰爲伴，蕭然不可親。雪宮孤弄影，水殿四無人。[END]
[Q]荷橋暮坐三首  其三[A]水到荷花蔕，風生菰葉梢。鷗鳬晚聲散，天水夕光交。[END]
[Q]暮坐中庭[A]蚊子因涼減，蟬聲入暮多。有愁無處著，不飲欲如何。[END]
[Q]曉登水亭[A]露氣仍荷氣，秋風更曉風。身兼水亭子，雙墮玉壺中。[END]
[Q]荷橋[A]橋壓荷梢過，花圍橋外饒。荆溪無勝處，勝處是荷橋。[END]
[Q]小集食藕極嫩[A]比雪猶鬆在，無絲可得飄。輕拈愁欲碎，未嚼已先銷。[END]
[Q]和丁端叔菊花[A]忽忽還重九，匆匆又歲華。不妨將白髮，剩與插黄花。[END]
[Q]水紋二首  其一[A]池面尖風起，煙痕一拂微。無形還有影，掠水去如飛。[END]
[Q]水紋二首  其二[A]初作眉頭皺，還成簟面斑。小風來不住，織遍一池間。[END]
[Q]霜曉[A]霜重曉未覺，日高融始寒。空牆半根濕，落葉片聲乾。[END]
[Q]蠟燭[A]未夜身先卧，不春花已開。泣殘雙淚雨，愁得寸心灰。[END]
[Q]小立浄遠亭[A]清景無終極，頻來未屬厭。遠山秋後出，茅屋近來添。[END]
[Q]晚眺[A]晚暖好登臨，吾衰也不禁。雪殘千嶂玉，日落萬梢金。[END]
[Q]燭下梅花二首  其一[A]燭下一枝梅，欲開猶未開。渾如玉冠子，戴月上瓊臺。[END]
[Q]燭下梅花二首  其二[A]窗外雪猶凍，瓶中梅不開。燭花將暖氣，催得早春回。[END]
[Q]詠酥[A]似膩還成爽，纔凝又欲飄。玉來盤底碎，雪到口邊銷。[END]
[Q]夜觀庭中梅花[A]霧質雲爲屋，瓊膚玉作裳。花明不是月，夜靜偶聞香。[END]
[Q]雜興四首  其一[A]風雨雞喔喔，雪霜柏森森。獨居雖無友，二物感我深。[END]
[Q]雜興四首  其二[A]萬物各有時，蟋蟀以秋鳴。我老自少眠，那得憎此聲。[END]
[Q]雜興四首  其三[A]漲水入我廬，萍葉黏半扉。日出水返壑，念汝何由歸。[END]
[Q]雜興四首  其四[A]清霜染丹葉，秋晚粲如春。回首風吹盡，天公解戲人。[END]
[Q]移花遇小雨喜甚爲賦二十字[A]獨坐閑無事，燒香賦小詩。可憐清夜雨，及此種花時。[END]
[Q]途中口號[A]抱玉三朝楚，懷書十上秦。年年洛陽陌，花鳥弄歸人。[END]
[Q]途中覽鏡[A]四海遊長倦，百年愁半侵。賴窺明鏡裏，時見丈夫心。[END]
[Q]幽情[A]幽人惜春暮，潭上折芳草。佳期何時還，欲寄千里道。[END]
[Q]登樓[A]白日依山盡，黃河入海流。欲窮千里目，更上一層樓。[END]
[Q]自君之出矣[A]自君之出矣，弦吹絕無聲。思君如百草，撩亂逐春生。[END]
[Q]句[A]因緣苟會合，萬里猶同鄉。運命尚不諧，隔壁無津梁。[END]
[Q]春日憶家[A]自覺勞鄉夢，無人見客心。空餘庭草色，日日伴愁襟。[END]
[Q]遠寺鐘[A]疎鐘何處來，度竹兼拂水。漸逐微風聲，依依猶在耳。[END]
[Q]白鷺[A]江南淥水多，顧影逗輕波。落日秦雲裏，山高奈若何。[END]
[Q]同諸公尋李方直不遇[A]聞說到揚州，吹簫憶舊遊。人來多不見，莫是上迷樓。[END]
[Q]路中口號[A]還鄉不見家，年老眼多淚。車馬上河橋，城中好天氣。[END]
[Q]山下泉[A]漾漾帶山光，澄澄倒林影。那知石上喧，却憶山中靜。[END]
[Q]詠史[A]尚有綈袍贈，應憐范叔寒。不知天下士，猶作布衣看。[END]
[Q]送兵到薊北[A]積雪與天迥，屯軍連塞愁。誰知此行邁，不爲覓封侯。[END]
[Q]同羣公題張處士菜園[A]耕地桑柘間，地肥菜常熟。爲問葵藿資，何如廟堂肉。[END]
[Q]逢謝偃[A]紅顏愴爲別，白髮始相逢。唯餘昔時淚，無復舊時容。[END]
[Q]田家春望[A]出門何所見，春色滿平蕪。可歎無知己，高陽一酒徒。[END]
[Q]閑居[A]柳色驚心事，春風厭索居。方知一杯酒，猶勝百家書。[END]
[Q]封丘作[A]州縣才難適，雲山道欲窮。揣摩慚黠吏，棲隱謝愚公。[END]
[Q]贈寫真求贊者  其三[A]十年紅紫□，容易怨春園。不向瓶中見，還從檐上看。[END]
[Q]偈頌一百四十一首  其一五[A]客從遠方來，遺我徑寸璧。中有四箇字，不必重拈出。[END]
[Q]偈頌一百四十一首  其二四[A]一飽忘百饑，人人盡展眉。太平無事日，唱箇囉囉哩。[END]
[Q]偈頌一百四十一首  其二五[A]過去已過去，未來亦未來。即今名現在，現在安在哉。[END]
[Q]偈頌一百四十一首  其二六[A]年年是好年，日日是好日。好事大家知，今朝正月一。[END]
[Q]偈頌一百四十一首  其三五[A]上元正月半，無油不點燈。誰人知此意，有月上危層。[END]
[Q]偈頌一百四十一首  其三七[A]住亦無可說，去亦無可說。竇八布衫穿，金剛嚼生鐵。[END]
[Q]偈頌一百四十一首  其四三[A]今朝七月一，明朝七月二。一日是一日，幾箇知慚愧。[END]
[Q]偈頌一百四十一首  其四七[A]方交正月一，又過了五日。世事冗如麻，光陰劈箭急。[END]
[Q]偈頌一百四十一首  其五一[A]佛法也不會，世法也不會。一夏九十日，瞎馿隨大隊。[END]
[Q]偈頌一百四十一首  其五四[A]本色行脚人，須具行脚眼。千箇與萬箇，多是空檐版。[END]
[Q]偈頌一百四十一首  其五五[A]秋江清淺時，白露和煙島。搘筇寂寞中，望斷無人到。[END]
[Q]偈頌一百四十一首  其五九[A]上元正月半，燈火連霄漢。千人與萬人，聚頭相共看。[END]
[Q]偈頌一百四十一首  其六二[A]萬木驚霜風，千林著秋色。堪笑寒山子，到處覓不得。[END]
[Q]偈頌一百四十一首  其六七[A]今朝正月一，只是尋常日。就中殊異處，徧界鋪銀色。[END]
[Q]偈頌一百四十一首  其七八[A]坦坦平如鏡，彎彎曲似鈎。無人收拾得，颺在糞堆頭。[END]
[Q]偈頌一百四十一首  其八四[A]從這裏流出，滔滔無盡日。巨浪湧千尋，誰知無一滴。[END]
[Q]偈頌一百四十一首  其一二九[A]前月只此月，後月亦此月。何得塵世人，競賞中秋節。[END]
[Q]偈頌七十六首  其一三[A]五月端午節，底事不須說。百怪盡潜蹤，羣魔俱殄滅。[END]
[Q]偈頌七十六首  其一八[A]九日重陽節，東籬賞菊花。歌懽公子事，淡薄野僧家。[END]
[Q]偈頌七十六首  其五五[A]健時要坐禪，困時要打眠。肚饑須喫飯，陸地要行船。[END]
[Q]偈頌七十六首  其六六[A]一二三四五，各各面相覩。甜瓜徹蔕甜，苦瓠連根苦。[END]
[Q]偈頌十七首  其四[A]大地黑如漆，古今無消息。達磨老臊胡，九年空面壁。[END]
[Q]偈頌十七首  其六[A]百二十日夏，如今已告圓。就中一句子，切忌錯流傳。[END]
[Q]偈頌十七首  其九[A]諸佛不出世，祖師不西來。顢頇一句子，南嶽對天台。[END]
[Q]偈頌十七首  其一四[A]舊歲即新歲，新年即舊年。要知新歲歲，元是舊年年。[END]
[Q]偈頌十七首  其一七[A]金木水火土，大蟲元是虎。堪笑李將軍，藍田空沒羽。[END]
[Q]頌古四十四首  其四[A]大士錯解注，誌公錯注解。臭肉積屠門，堪笑無人買。[END]
[Q]頌古四十四首  其五[A]雨散雲收後，崔嵬數十峰。王維雖敏手，難落筆頭蹤。[END]
[Q]頌古四十四首  其一八[A]千載巖前樹，曾無刀斧痕。羚羊纔觸著，滿地葉紛紛。[END]
[Q]頌古四十四首  其三三[A]一片荆山璞，分明辨者難。幾人偷眼覷，只作石頭看。[END]
[Q]頌古四十四首  其四○[A]臘月三十日，開口便爲敕。更擬問如何，明朝正月一。[END]
[Q]頌古四十四首  其四一[A]深深親下拜，三代禮全該。此意如不然，玉帛云乎哉。[END]
[Q]死翁[A]一驚塗毒皷，脫爾喪全軀。誰信髑髏上，重生頷下鬚。[END]
[Q]枯木[A]不入樵夫手，不登郢匠門。只麽老丘壑，且無刀斧痕。[END]
[Q]無際[A]儱侗復儱侗，平夷更平夷。伸手不見掌，趙州東院西。[END]
[Q]淈𣸩[A]抓頭忘癢處，弄物不知名。一箇無分曉，千金買不成。[END]
[Q]琴枕[A]巧出焦桐樣，淳含太古音。多因和夢聽，只作夜蟲吟。[END]
[Q]跛翁[A]平常行一步，却不墮平常。盡道脚長短，誰知脚短長。[END]
[Q]無方刊字[A]道在貴亡覊，寧容滯一涯。是山皆有石，隨處可鎸碑。[END]
[Q]郁山主贊[A]收得蚌蛤珠，誇張無價數。我儂不怪他，他是村山主。[END]
[Q]鳥窠贊[A]佛法有些子，言中設網羅。布毛吹起處，依舊不離窠。[END]
[Q]臨濟贊  其三[A]晴空轟霹靂，官路栽荆棘。沒興遭逢著，前凶後不吉。[END]
[Q]常不輕童子贊[A]作佛名何佛，不輕成自輕。誰知眼睛裏，箇箇有瞳人。[END]
[Q]臨終偈[A]來時空索索，去也赤條條。更要問端的，天台有石橋。[END]
[Q]頌古三首  其二[A]晴空轟霹靂，官路栽荆棘。沒興遭逢著，前凶後不吉。[END]
[Q]天神二首  其一[A]天下梅花主，扶桑文字祖。這個正法眼，雲門答道普。[END]
[Q]中秋[A]吾心似秋月，碧潭清皎潔。無物堪比倫，教我如何說。[END]
[Q]解夏小參問無準禪師[A]選佛場開日，叢林氣象新。心空及第者，畢竟是何人。[END]
[Q]戊子七月十一日[A]貧因幾首詩，閒高一著棋。瓜田常嘿坐，不願有人知。[END]
[Q]端午貼子詞 皇帝閣六首 其一[A]庚午仍重午，離明正繼明。炎圖千萬歲，從此愈光亨。[END]
[Q]端午貼子詞 皇帝閣六首 其二[A]玉帛交鄰後，清陰滿塞榆。苞桑存至戒，猶佩辟兵符。[END]
[Q]端午貼子詞 皇帝閣六首 其三[A]有意甦民瘼，無心玩物華。祗求三歲艾，休進五時花。[END]
[Q]端午貼子詞 皇后閣五首 其一[A]仙木浮瓊醴，香菰簇寶槃。漢宮三十六，爭奉聖人歡。[END]
[Q]端午貼子詞 皇后閣五首 其二[A]槐影綠成圍，腰輿繭館歸。我躬惟服澣，先織衮龍衣。[END]
[Q]端午貼子詞 皇太子宮五首 其一[A]彩索金爲縷，香粳玉作團。從今逢午節，歲歲奉親歡。[END]
[Q]端午貼子詞 皇太子宮五首 其二[A]銀榜青宮裏，天風五月秋。應憐耦耕者，曝背向農疇。[END]
[Q]皇后閣春貼子詞五首  其一[A]寶扇彩雲開，宮粧襯玉梅。共持千歲柏，爭獻萬年杯。[END]
[Q]皇后閣春貼子詞五首  其二[A]寶字泥金帖，工夫剪刻純。四時俱百順，可但慶宜春。[END]
[Q]皇后閣端午貼子詞五首  其一[A]翠浪兩岐麥，冰絲八繭蠶。今年收倍好，歌頌滿周南。[END]
[Q]皇后閣端午貼子詞五首  其二[A]日永坤寧殿，時將萬卷看。從容聊灑翰，寶扇舞龍鸞。[END]
[Q]春貼子 皇帝閣六首 其一[A]嘉定無疆曆，纔開第五春。金穰端有兆，太歲恰居申。[END]
[Q]春貼子 皇帝閣六首 其二[A]新歲朝元使，龍荒萬里來。至仁天廣大，朔漠亦春臺。[END]
[Q]春貼子 皇帝閣六首 其三[A]雉扇開金殿，雲韶奏紫庭。天顔知有喜，班首是前星。[END]
[Q]春貼子 皇后閣五首 其一[A]寶勝千春字，瓊樽九醖香。六宮齊上壽，地久配天長。[END]
[Q]春貼子 皇后閣五首 其二[A]金屋春容早，銅樓曉色分。奉觴天一笑，聖子似周文。[END]
[Q]春貼子 東宮五首 其一[A]薄薄觚稜雪，融融甲觀風。晴光挾和氣，先到少陽宮。[END]
[Q]春貼子 東宮五首 其二[A]燈市千門月，花時萬井春。朝來資善議，猶自問窮民。[END]
[Q]皇后閣端午貼子詞五首  其一[A]夢月佳辰近，端陽令節新。何須纏綵縷，金母自千春。[END]
[Q]皇后閣端午貼子詞五首  其二[A]艾虎垂朱戶，槐龍舞玉墀。晝長無一事，祗誦二南詩。[END]
[Q]嘉定六年皇后閣春貼子詞五首  其一[A]聖德天同大，熙然萬物春。誰知□載厚，發育輔深仁。[END]
[Q]嘉定六年皇后閣春貼子詞五首  其二[A]內殿稱觴早，仙班擁翠翹。春來多樂事，人日是明朝。[END]
[Q]皇后閣端午貼子詞五首  其一[A]玉佩響瓊樓，天風五月秋。人間正炎熱，猶軫聖情憂。[END]
[Q]皇后閣端午貼子詞五首  其二[A]讀罷懷沙賦，重哦卷耳篇。殷勤勸明主，屬意在求賢。[END]
[Q]次韻德先步月答所問語  其一[A]三更端正月，皎亮直瑶京。客問心之體，無言對太清。[END]
[Q]次韻德先步月答所問語  其二[A]夜景湛虛明，浩然無與京。如今蘇氏婦，但指聖人清。[END]
[Q]次韻德先步月答所問語  其三[A]霽月光湓浦，吟風歸洛京。迥無纖靄翳，千古識真清。[END]
[Q]次韻黄侍郎海棠花下怯黄昏七絕  其一[A]狂風利劍戟，火龍困屠宰。莫起落紅愁，生意浩雲海。[END]
[Q]次韻黄侍郎海棠花下怯黄昏七絕  其二[A]曾訪郊原春，靜觀煙雨妝。因物得良晤，諒非昔如棠。[END]
[Q]次韻黄侍郎海棠花下怯黄昏七絕  其三[A]唐人春深題，用韻工車斜。逐逐語言去，誰歟真識花。[END]
[Q]次韻黄侍郎海棠花下怯黄昏七絕  其四[A]臨川數落花，康節愛花謝。若作榮悴觀，此特花之下。[END]
[Q]次韻黄侍郎海棠花下怯黄昏七絕  其五[A]穉綠茁兒拳，老紅面百摺。詩壇更伏波，令我逢敵怯。[END]
[Q]次韻黄侍郎海棠花下怯黄昏七絕  其六[A]天運自消息，詩人費平章。何花春不紅，何草冬不黄。[END]
[Q]次韻黄侍郎海棠花下怯黄昏七絕  其七[A]醉妃索南內，玉奴斃東昏。所以觀物心，皇皇妙無門。[END]
[Q]過大安軍黑水阻漲憩崇道觀以需漲落乃濟[A]川遊不停息，雨集有滿除。卓哉鄹魯叟，即茲驗功夫。[END]
[Q]寄題王才臣南山隠居六首 莊敬日强齋[A]天以行故健，火以宿故壯。卓哉主一翁，挈我洙泗上。[END]
[Q]寄題王才臣南山隠居六首 格齋[A]水非石之鑽，索非木之鋸。一日復一日，會有豁時處。[END]
[Q]寄題王才臣南山隠居六首 南谷[A]我行半天下，夢不到南谷。健讀諸老詩，劃見真面目。[END]
[Q]寄題王才臣南山隠居六首 竹亭[A]西山抱孤潔，淇水凝寒綠。古來長安道，多少閒草木。[END]
[Q]寄題王才臣南山隠居六首 松庵[A]受命獨也正，巋然十八公。人獨匪正命，胡然不如松。[END]
[Q]寄題王才臣南山隠居六首 腴亭[A]膏雨炯晨沐，和風照春睡。誰與驗其機，蔡軒一腴字。[END]
[Q]和靖州判官陳子從山水圖十韻 彭蠡歸舟[A]外物羈縶人，無退亦無遂。愧彼自由身，朝發夕予至。[END]
[Q]和靖州判官陳子從山水圖十韻 山堂曠望[A]山堂有何觀，四時互興歇。萬物隨天根，東生復西滅。[END]
[Q]和靖州判官陳子從山水圖十韻 重湖汎月[A]水月皆內景，入秋倍清暉。世無善觀者，滔滔吾誰歸。[END]
[Q]和靖州判官陳子從山水圖十韻 星灣晚酌[A]士非耕釣者，而從蓑笠翁。人生貴適志，莘渭亦時中。[END]
[Q]和靖州判官陳子從山水圖十韻 雨後觀瀑[A]澤氣蒸前山，起自膚寸微。競看千丈瀑，不悟片雲飛。[END]
[Q]和靖州判官陳子從山水圖十韻 松徑晚步[A]松柏不受彫，此亦易知耳。須看竹有筠，與松相表裏。[END]
[Q]和靖州判官陳子從山水圖十韻 谿上賦詩[A]莫作谿流看，天命無窮已。詩人若知得，千古可坐致。[END]
[Q]和靖州判官陳子從山水圖十韻 林下避暑[A]散髮避炎暑，炎暑苦相尋。云何對大賓，不見汗沾襟。[END]
[Q]和靖州判官陳子從山水圖十韻 載酒尋梅[A]松竹貫寒暑，而梅時往來。不知姤復意，隨人謾徨徊。[END]
[Q]和靖州判官陳子從山水圖十韻 雪中訪友[A]懷人得清晤，此樂浩無期。剡谿興盡返，未喻伐木詩。[END]
[Q]和史少莊登山韻三首  其一[A]賸喜向前坡，人情奈怯何。君今高著步，直與陟嶒峨。[END]
[Q]和史少莊登山韻三首  其二[A]田間逢醉尉，人道誤誰何。世路日杲杲，冥行宜見呵。[END]
[Q]偈[A]來年二月二，與汝暫相棄。燒灰散長江，勿占檀那地。[END]
[Q]題泥水關不動尊院[A]走却坐禪客，移將不動尊。世間顛倒事，八萬四千門。[END]
[Q]俞公巖[A]萬事若在手，百年聊稱情。他時南嶽去，記得此巖名。[END]
[Q]冬日晚望[A]山鬼煖或呼，溪魚寒不跳。晚景愈堪觀，危峰露殘照。[END]
[Q]與毛女遊[A]藥苗不滿笥，又更上危顛。回指歸去路，相將入翠烟。[END]
[Q]經方干舊居[A]鏡湖中有月，處士後無人。荻笋抽高節，鱸魚躍老鱗。[END]
[Q]答僧問佛法大意作偈[A]剎剎現形儀，塵塵具覺知。性源常鼓浪，不悟未曾移。[END]
[Q]占巾子[A]近來好裹束，各自競尖新。稱無二三兩，因何號一斤。[END]
[Q]占兩鷄子[A]此物不難知，一雄兼一雌。請將打破看，方明混沌時。[END]
[Q]偈一首[A]欲識永明旨，門前一湖水。日照光明生，風來波浪起。[END]
[Q]野遊[A]獨步出衡茅，寒雲著地交。燒平多敗穴，葉落見危巢。[END]
[Q]石城懷古[A]石城古岸頭，一望思悠悠。幾許六朝事，不禁江水流。[END]
[Q]觀人讀春秋[A]日覺儒風薄，誰將霸道羞。亂臣無所戄，何用讀春秋。[END]
[Q]天闕山絕句[A]散誕愛山客，凄凉懷古心。寒風天闕晚，盡日倚軒吟。[END]
[Q]行園樹[A]松節凌霜久，蓬根逐吹頻。羣生各有性，桃李但爭春。[END]
[Q]題雷公井[A]掩靄愚公谷，蕭寥羽客家。俗人知處所，應爲有桃花。[END]
[Q]離歌辭五首  其一[A]莫折紅芳樹，但知盡意看。狂風幸無意，那忍折教殘。[END]
[Q]離歌辭五首  其二[A]朝日城南路，旌旗照綠蕪。使君何處去，桑下覓羅敷。[END]
[Q]離歌辭五首  其三[A]事與年俱往，情將分共深。莫驚客鬢改，只是舊時心。[END]
[Q]離歌辭五首  其四[A]暫別勞相送，佳期願莫違。朱顔不須老，留取待郎歸。[END]
[Q]離歌辭五首  其五[A]拂匣收珠佩，迴燈拭薄妝。莫嫌春夜短，匹似楚襄王。[END]
[Q]自題山亭三首  其一[A]簪組非無累，園林未是歸。世喧長不到，何必故山薇。[END]
[Q]自題山亭三首  其二[A]小舫行乘月，高齋卧看山。退公聊自足，爭敢望長閑。[END]
[Q]自題山亭三首  其三[A]跂石仍臨水，披襟復挂冠。機心忘未得，棋局與魚竿。[END]
[Q]北苑侍宴雜詠詩 竹[A]勁節生宮苑，虛心奉豫遊。自然名價重，不羨渭川侯。[END]
[Q]北苑侍宴雜詠詩 松[A]細韻風中遠，寒青雪後濃。繁陰堪避雨，效用待東封。[END]
[Q]北苑侍宴雜詠詩 水[A]碧草垂低岸，東風起細波。橫汾從游宴，何謝到天河。[END]
[Q]北苑侍宴雜詠詩 風[A]昨朝纔解凍，今日又開花。帝力無人識，誰知玩物華。[END]
[Q]北苑侍宴雜詠詩 菊[A]細麗披金彩，氛氳散遠馨。汎杯頻奉賜，緣解制頹齡。[END]
[Q]送下博陳員外[A]曠望叢臺路，飄颻楚塞人。琴堂無故舊，何計免霑巾。[END]
[Q]送阮洗馬之全州[A]望苑迴先馬，山城駐使車。塗中值歸雁，頻寄北來書。[END]
[Q]嘲聶崇義[A]近貴全爲聵，攀龍即是聾。雖然三箇耳，其奈不成聰。[END]
[Q]括浙江潮候[A]午未未未申，申卯卯辰辰。巳巳巳午午，朔望一般輪。[END]
[Q]偈[A]秋江烟島晴，鷗鷺行行立。不念觀世音，爭知普門入。[END]
[Q]詩一首[A]祗應天上路，不爲下方開。道既學不得，仙從何處來。[END]
[Q]答僧慧文  其一[A]般若大神珠，分形萬億軀。塵塵彰妙體，剎剎盡毗盧。[END]
[Q]答僧慧文  其二[A]一念周沙界，日用萬般通。湛然常寂滅，常展自家風。[END]
[Q]峨眉[A]嘉州山水地，二蜀最爲美。翠嶺疊峨眉，長瀾湧錦水。[END]
[Q]翠光亭[A]釣舟浮淺瀨，岡舍晚重林。雲放千峰出，花藏一徑深。[END]
[Q]偈[A]今年五十五，脚未蹋寸土。山河是眼睛，大海是我肚。[END]
[Q]答僧[A]欲識曹溪旨，雲飛前面山。分明真實箇，不用別追攀。[END]
[Q]呈韶國師偈[A]推真真無物，窮妄妄無形。返觀真與妄，真妄亦虛名。[END]
[Q]詩三首  其二[A]心閒增道氣，忍事敵災屯。謹言終少禍，節儉勝求人。[END]
[Q]詩三首  其三[A]金斝又聞泛，玉山還報頹。莫教更漏促，趁取月明迴。[END]
[Q]詠刺蝟[A]行似針氈動，卧似栗裘圓。莫欺如此大，誰敢便行拳。[END]
[Q]謁貴公子不禮書格子屏風[A]道格何曾格，言糊又不糊。渾身總是眼，還解識人無。[END]
[Q]題棺木[A]久久終須要，而今未要君。有時閑憶著，大是要知聞。[END]
[Q]雜曲歌辭 伊州 歌第三[A]聞道黃花戍，頻年不解兵。可憐閨裏月，偏照漢家營。[END]
[Q]雜曲歌辭 伊州 歌第四[A]千里東歸客，無心憶舊遊。挂帆游白水，高枕到青州。[END]
[Q]雜曲歌辭 伊州 歌第五[A]桂殿江烏對，彫屏海燕重。秖應多釀酒，醉罷樂高鐘。[END]
[Q]雜曲歌辭 伊州 入破第四[A]行樂三陽早，芳菲二月春。閨中紅粉態，陌上看花人。[END]
[Q]雜曲歌辭 伊州 入破第五[A]君住孤山下，煙深夜徑長。轅門渡綠水，遊苑遶垂楊。[END]
[Q]雜曲歌辭 陸州 歌第一[A]分野中峰變，陰晴衆壑殊。欲投人處宿，隔浦問樵夫。[END]
[Q]雜曲歌辭 陸州 歌第二[A]共得煙霞徑，東歸山水遊。蕭蕭望林夜，寂寂坐中秋。[END]
[Q]雜曲歌辭 陸州 歌第三[A]香氣傳空滿，妝花映薄紅。歌聲天仗外，舞態御樓中。[END]
[Q]雜曲歌辭 陸州 排遍第一[A]樹發花如錦，鶯嗁柳若絲。更逢歡宴地，愁見別離時。[END]
[Q]雜曲歌辭 陸州 排遍第二[A]明月照秋葉，西風響夜砧。彊言徒自亂，往事不堪尋。[END]
[Q]雜曲歌辭 陸州 排遍第三[A]坐對銀釭曉，停留玉筯痕。君門常不見，無處謝前恩。[END]
[Q]雜曲歌辭 陸州 排遍第四[A]曙月當窗滿，征人出塞遙。畫樓終日閉，清管爲誰調。[END]
[Q]雜曲歌辭 祓禊曲 一[A]昨見春條綠，那知秋葉黃。蟬聲猶未斷，寒鴈已成行。[END]
[Q]雜曲歌辭 祓禊曲 二[A]金谷園中柳，春來已舞腰。那堪好風景，獨上洛陽橋。[END]
[Q]雜曲歌辭 祓禊曲 三[A]何處堪愁思，花間長樂宮。君王不重客，泣淚向春風。[END]
[Q]雜曲歌辭 穆護砂[A]玉管朝朝弄，清歌日日新。折花當驛路，寄與隴頭人。[END]
[Q]雜曲歌辭 思歸樂 一[A]晚日催弦管，春風入綺羅。杏花如有意，偏落舞衫多。[END]
[Q]雜曲歌辭 思歸樂 二[A]萬里春應盡，三江鴈亦稀。連天漢水廣，孤客未言歸。[END]
[Q]雜曲歌辭 金殿樂[A]入夜秋砧動，千門起四鄰。不緣樓上月，應爲隴頭人。[END]
[Q]雜曲歌辭 胡渭州 二[A]楊柳千尋色，桃花一苑芳。風吹入簾裏，惟有惹衣香。[END]
[Q]雜曲歌辭 戎渾[A]風勁角弓鳴，將軍獵渭城。草枯鷹眼疾，雪盡馬蹏輕。[END]
[Q]雜曲歌辭 牆頭花 一[A]蟋蟀鳴洞房，梧桐落金井。爲君裁舞衣，天寒翦刀冷。[END]
[Q]雜曲歌辭 牆頭花 二[A]妾有羅衣裳，秦王在時作。爲舞春風多，秋來不堪著。[END]
[Q]雜曲歌辭 [楊]下採桑[A]飛絲惹綠塵，軟葉對孤輪。今朝入園去，物色彊看人。[END]
[Q]雜曲歌辭 戰勝樂[A]百戰得功名，天兵意氣生。三邊永不戰，此是我皇英。[END]
[Q]雜曲歌辭 征步郎[A]塞外虜塵飛，頻年度磧西。死生隨玉劒，辛苦向金微。[END]
[Q]雜曲歌辭 [歎]疆場[A]聞道行人至，妝梳對鏡臺。淚痕猶尚在，笑靨自然開。[END]
[Q]雜曲歌辭 浣沙女 一[A]南陌春風早，東鄰去日斜。千花開瑞錦，香撲美人車。[END]
[Q]雜曲歌辭 浣沙女 二[A]長樂青門外，宜春小苑東。樓開萬戶上，人向百花中。[END]
[Q]雜曲歌辭 長命女[A]雲送關西雨，風傳渭北秋。孤燈然客夢，寒杵擣鄉愁。[END]
[Q]雜曲歌辭 醉公子[A]昨日春園飲，今朝倒接䍦。誰人扶上馬，不省下樓時。[END]
[Q]雜曲歌辭 一片子[A]柳色青山映，梨花雪鳥藏。綠窗桃李下，閑坐歎春芳。[END]
[Q]雜曲歌辭 甘州[A]欲使傳消息，空書意不任。寄君明月鏡，偏照故人心。[END]
[Q]雜曲歌辭 濮陽女[A]鴈來書不至，月照獨眠房。賤妾多愁思，不堪秋夜長。[END]
[Q]雜曲歌辭 相府蓮[A]夜聞鄰婦泣，切切有餘哀。即問緣何事，征人戰未迴。[END]
[Q]雜曲歌辭 山鷓鴣 一[A]玉關征戍久，空閨人獨愁。寒露溼青苔，別來蓬鬢秋。[END]
[Q]雜曲歌辭 山鷓鴣 二[A]人坐青樓晚，鶯語百花時。愁人多自老，腸斷君不知。[END]
[Q]雜曲歌辭 鷓鴣詞[A]湘江斑竹枝，錦翼鷓鴣飛。處處湘雲合，郎從何處歸。[END]
[Q]雜曲歌辭 何滿子[A]繫馬宮槐老，持杯店菊黃。故交今不見，流恨滿川光。[END]
[Q]雜曲歌辭 聖明樂 一[A]玉帛殊方至，歌鍾比屋聞。華夷今一貫，同賀聖明君。[END]
[Q]雜曲歌辭 聖明樂 二[A]九陌祥煙合，千春瑞月明。宮花將苑柳，先發鳳皇城。[END]
[Q]雜曲歌辭 聖明樂[A]海浪恬丹徼，邊塵靜異山。從今萬里外，不復鎖蕭關。[END]
[Q]雜曲歌辭 大酺樂[A]淚滴珠難盡，容殘玉易銷。儻隨明月去，莫道夢魂遙。[END]
[Q]雜曲歌辭 紇那曲 一[A]楊柳鬱青青，竹枝無限情。同郎一回顧，聽唱紇那聲。[END]
[Q]雜曲歌辭 紇那曲 二[A]踏曲興無窮，調同詞不同。願郎千萬壽，長作主人翁。[END]
[Q]雜曲歌辭 太平樂 一[A]歲豐仍節儉，時泰更銷兵。聖念長如此，何憂不太平。[END]
[Q]雜曲歌辭 太平樂 二[A]湛露浮堯酒，薰風起舜歌。願同堯舜意，所樂在人和。[END]
[Q]雜曲歌辭 太平樂[A]風俗今和厚，君王在穆清。行看采花曲，盡是太階平。[END]
[Q]雜曲歌辭 太平樂[A]聖德超千古，皇威靜四方。蒼生今息戰，無事覺時長。[END]
[Q]雜曲歌辭 拜新月[A]開簾見新月，便即下階拜。細語人不聞，北風吹裙帶。[END]
[Q]雜曲歌辭 宮中樂 一[A]楚塞金陵靜，巴山玉壘空。萬方無一事，端拱大明宮。[END]
[Q]雜曲歌辭 宮中樂 二[A]霜霽長楊苑，冰開太液池。宮中行樂日，天下盛明時。[END]
[Q]雜曲歌辭 宮中樂 三[A]柳色烟相似，梨花雪不如。春風真有意，一一麗皇居。[END]
[Q]雜曲歌辭 宮中樂 四[A]月上宮花靜，煙含苑樹深。銀臺門已閉，仙漏夜沈沈。[END]
[Q]雜曲歌辭 宮中樂 五[A]九重青鎖闥，百尺碧雲樓。明月秋風起，珠簾上玉鉤。[END]
[Q]雜曲歌辭 宮中樂 一[A]網戶交如綺，紗窗薄似烟。樂吹天上曲，人是月中仙。[END]
[Q]雜曲歌辭 宮中樂 二[A]翠匣開寒鏡，珠釵挂步搖。妝成秖畏曉，更漏促春宵。[END]
[Q]雜曲歌辭 宮中樂 三[A]江果瑤池實，金盤露井冰。甘泉將避暑，臺殿曉光凝。[END]
[Q]雜曲歌辭 宮中樂 四[A]月彩浮鸞殿，砧聲隔鳳樓。笙歌臨水檻，紅燭乍迎秋。[END]
[Q]雜曲歌辭 宮中樂 五[A]奇樹留寒翠，神池結夕波。黃山一夜雪，渭水雁聲多。[END]
[Q]雜曲歌辭 天長地久詞 一[A]玉砌紅花樹，香風不敢吹。春光解天意，偏發殿南枝。[END]
[Q]雜曲歌辭 天長地久詞 二[A]虹橋千步廊，半在水中央。天子方清暑，宮人重暮妝。[END]
[Q]雜曲歌辭 天長地久詞 三[A]辭輦復當熊，傾心奉上宮。君王若看貌，甘在衆妃中。[END]
[Q]雜曲歌辭 小曲新詞 一[A]霽色鮮宮殿，秋聲脆管弦。聖明千歲樂，歲歲似今年。[END]
[Q]雜曲歌辭 小曲新詞 二[A]紅裙明月夜，碧殿早秋時。好向昭陽宿，天涼玉漏遲。[END]
[Q]雜曲歌辭 閨怨詞 一[A]朝憎鶯百囀，夜妒燕雙棲。不慣經春別，誰知到曉啼。[END]
[Q]雜曲歌辭 閨怨詞 二[A]珠箔籠寒月，紗窗背曉燈。夜來巾上淚，一半是春冰。[END]
[Q]雜曲歌辭 閨怨詞 三[A]關山征戍遠，閨閣別離難。苦戰應顦顇，寒衣不要寬。[END]
[Q]雜歌謠辭 李夫人歌 一[A]一帶不結心，兩股方安髻。慙愧白茅人，月沒教星替。[END]
[Q]雜歌謠辭 李夫人歌 二[A]剩結茱萸枝，多擘秋蓮的。獨自有波光，綵囊盛不得。[END]
[Q]雜歌謠辭 襄陽曲 一[A]襄陽行樂處，歌舞白銅鞮。江城回淥水，花月使人迷。[END]
[Q]雜歌謠辭 襄陽曲 二[A]山公醉酒時，酩酊襄陽下。頭上白接䍦，倒著還騎馬。[END]
[Q]雜歌謠辭 襄陽曲 三[A]峴山臨漢江，水淥沙如雪。上有墮淚碑，青苔久磨滅。[END]
[Q]雜歌謠辭 襄陽曲 四[A]且醉習家池，莫看墮淚碑。山公欲上馬，笑殺襄陽兒。[END]
[Q]雜歌謠辭 蘇小小歌 一[A]車輪不可遮，馬足不可絆。長怨十字街，使郎心四散。[END]
[Q]雜歌謠辭 蘇小小歌 二[A]新人千里去，故人千里來。翦刀橫眼底，方覺淚難裁。[END]
[Q]雜歌謠辭 蘇小小歌 三[A]登山不愁峻，涉海不愁深。中擘庭前棗，教郎見赤心。[END]
[Q]雜歌謠辭 古歌 一[A]美人怨何深，含情倚金閣。不嚬復不語，紅淚雙雙落。[END]
[Q]雜歌謠辭 古歌 二[A]美人閉紅燭，獨坐裁新錦。頻放翦刀聲，夜寒知未寢。[END]
[Q]春首[A]雪花聯玉樹，冰彩散瑤池。翔禽遙出沒，積翠遠參差。[END]
[Q]初年[A]和風起天路，嚴氣消冰井。索索枝未柔，厭厭漏猶永。[END]
[Q]詠菊[A]霜間開紫蔕，露下發金英。但令逢採摘，寧辭獨晚榮。[END]
[Q]自君之出矣[A]自君之出矣，金爐香不然。思君當明燭，終宵空自煎。[END]
[Q]自君之出矣  一[A]自君之出矣，紅顏轉憔悴。思君如明燭，煎心且銜淚。[END]
[Q]自君之出矣  二[A]自君之出矣，明鏡罷紅妝。思君如夜燭，煎淚幾千行。[END]
[Q]灞橋待李將軍[A]颯颯風葉下，遙遙煙景曛。霸陵無醉尉，誰滯李將軍。[END]
[Q]秋鴈[A]日暮霜風急，羽翮轉難任。爲有傳書意，翩翩入上林。[END]
[Q]侍宴賦得起坐彈鳴琴二首 二[A]絲傳園客意，曲奏楚妃情。罕有知音者，空勞流水聲。[END]
[Q]奉和詠弓[A]霜重麟膠勁，風高月影圓。烏飛隨帝輦，雁落逐鳴弦。[END]
[Q]詠硯[A]圓池類璧水，輕翰染煙華。將軍欲定遠，見棄不應賒。[END]
[Q]奉和正日臨朝應詔[A]皇猷被寰宇，端扆屬元辰。九重麗天邑，千門臨上春。[END]
[Q]詠舞[A]二八如回雪，三春類早花。分行向燭轉，一種逐風斜。[END]
[Q]擬江令於長安歸揚州九日賦[A]本逐征鴻去，還隨落葉來。菊花應未滿，請待詩人開。[END]
[Q]擬江令於長安歸揚州九日賦[A]遊人倦蓬轉，鄉思逐雁來。偏想臨潭菊，芳蘂對誰開。[END]
[Q]堂堂詞二首 一[A]鏤月成歌扇，裁雲作舞衣。自憐迴雪影，好取洛川歸。[END]
[Q]堂堂詞二首 二[A]嬾整鴛鴦被，羞褰玳瑁牀。春風別有意，密處也尋香。[END]
[Q]詠烏[A]日裏颺朝彩，琴中伴夜啼。上林如許樹，不借一枝栖。[END]
[Q]奉和詠風應魏王教[A]逐舞飄輕袖，傳歌共繞梁。動枝生亂影，吹花送遠香。[END]
[Q]初晴應教[A]初日明燕館，新溜滿梁池。歸雲半入嶺，殘滴尚懸枝。[END]
[Q]春夜[A]春苑月裴回，竹堂侵夜開。驚鳥排林度，風花隔水來。[END]
[Q]詠舞[A]繁弦奏淥水，長袖轉回鸞。一雙俱應節，還似鏡中看。[END]
[Q]詠螢[A]的歷流光小，飄颻弱翅輕。恐畏無人識，獨自暗中明。[END]
[Q]蟬[A]垂緌飲清露，流響出疎桐。居高聲自遠，非是藉秋風。[END]
[Q]秋鴈[A]日暮霜風急，羽翮轉難任。爲有傳書意，聯翩入上林。[END]
[Q]建德破後入長安詠秋蓬示辛學士[A]遇坎聊知止，逢風或未歸。孤根何處斷？輕葉強能飛。[END]
[Q]過酒家五首 一[A]洛陽無大宅，長安乏主人。黃金銷未盡，祗爲酒家貧。[END]
[Q]過酒家五首 二[A]此日長昏飲，非關養性靈。眼看人盡醉，何忍獨爲醒。[END]
[Q]過酒家五首 三[A]竹葉連糟翠，蒲萄帶麴紅。相逢不令盡，別後爲誰空。[END]
[Q]過酒家五首 四[A]對酒但知飲，逢人莫強牽。倚鑪便得睡，橫甕足堪眠。[END]
[Q]過酒家五首 五[A]有客須教飲，無錢可別沽。來時長道貰，慙媿酒家胡。[END]
[Q]夜還東溪[A]石苔應可踐，叢枝幸易攀。青溪歸路直，乘月夜歌還。[END]
[Q]山中別李處士[A]爲向東溪道，人來路漸賒。山中春酒熟，何處得停家。[END]
[Q]初春[A]春來日漸長，醉客喜年光。稍覺池亭好，偏宜酒甕香。[END]
[Q]醉後[A]阮籍醒時少，陶潛醉日多。百年何足度，乘興且長歌。[END]
[Q]題酒店壁[A]昨夜缾始盡，今朝甕即開。夢中占夢罷，還向酒家來。[END]
[Q]戲題卜鋪壁[A]旦逐劉伶去，宵隨畢卓眠。不應長賣卜，須得杖頭錢。[END]
[Q]嘗春酒[A]野觴浮鄭酌，山酒漉陶巾。但令千日醉，何惜兩三春。[END]
[Q]獨酌[A]浮生知幾日，無狀逐空名。不知多釀酒，時向竹林傾。[END]
[Q]秋夜喜遇王處士[A]北場芸藿罷，東皐刈黍歸。相逢秋月滿，更值夜螢飛。[END]
[Q]山夜調琴[A]促軫乘明月，抽弦對白雲。從來山水韻，不使俗人聞。[END]
[Q]看釀酒[A]六月調神麴，正朝汲美泉。從來作春酒，未省不經年。[END]
[Q]詠巫山[A]電影江前落，雷聲峽外長。霽雲無處所，臺館曉蒼蒼。[END]
[Q]詠懷[A]故鄉行雲是，虛室坐間同。日落西山暮，方知天下空。[END]
[Q]詠舞[A]低身鏘玉珮，舉袖拂羅衣。對簷疑燕起，映雪似花飛。[END]
[Q]見佳人負錢出路[A]獨負千金價，應從買笑來。秖持難發口，經爲幾人開。[END]
[Q]侍宴詠石榴[A]可惜庭中樹，移根逐漢臣。只爲來時晚，花開不及春。[END]
[Q]詠夭桃[A]結葉還臨影，飛香欲徧空。不意餘花落，翻沈露井中。[END]
[Q]贈蔡君[A]疇昔同幽谷，伊爾遷喬木。赫奕盛青紫，討論窮簡牘。[END]
[Q]落葉[A]早秋驚落葉，飄零似客心。翻飛未肯下，猶言惜故林。[END]
[Q]大酺樂[A]淚滴珠難盡，容殘玉易銷。倘隨明月去，莫道夢魂遙。[END]
[Q]與琳法師[A]冶長倦縲紲，韓安歎死灰。始驗山中木，方知貴不材。[END]
[Q]送別[A]落葉聚還散，征禽去不歸。以我窮途泣，沾君出塞衣。[END]
[Q]七夕看新婦隔巷停車[A]隔巷遙停幰，非復爲來遲。只言更尚淺，未是渡河時。[END]
[Q]詠春雪[A]光映妝樓月，花承歌扇風。欲妬梅將柳，故落早春中。[END]
[Q]和樂記室憶江水[A]遙想觀濤處，猶意採蓮歌。無因關塞葉，共下洞庭波。[END]
[Q]出玉關[A]歛轡遵龍漢，銜悽渡玉關。今日流沙外，垂涕念生還。[END]
[Q]佳人照鏡[A]倦采蘼蕪葉，貪憐照膽明。兩邊俱拭淚，一處有啼聲。[END]
[Q]入朝洛堤步行[A]脈脈廣川流，驅馬歷長洲。鵲飛山月曙，蟬噪野風秋。[END]
[Q]從駕閭山詠馬[A]桂香塵處減，練影月前空。定惑由關吏，徒嗟塞上翁。[END]
[Q]登玉清[A]絕頂橫臨日，孤峰半倚天。裴回拜真老，萬里見風煙。[END]
[Q]曲池荷[A]浮香繞曲岸，圓影覆華池。常恐秋風早，飄零君不知。[END]
[Q]浴浪鳥[A]獨舞依磐石，羣飛動輕浪。奮迅碧沙前，長懷白雲上。[END]
[Q]臨階竹[A]封霜連錦砌，防露拂瑤階。聊將儀鳳質，暫與俗人諧。[END]
[Q]含風蟬[A]高情臨爽月，急響送秋風。獨有危冠意，還將衰鬢同。[END]
[Q]葮川獨泛[A]倚櫂春江上，橫舟石岸前。山瞑行人斷，迢迢獨泛仙。[END]
[Q]送二兄入蜀[A]關山客子路，花柳帝王城。此中一分手，相顧憐無聲。[END]
[Q]宿玄武二首 一[A]方池開曉色，圓月下秋陰。已乘千里興，還撫一弦琴。[END]
[Q]宿玄武二首 二[A]庭搖北風柳，院繞南溟禽。累宿恩方重，窮秋嘆不深。[END]
[Q]九隴津集[A]落落樹陰紫，澄澄水華碧。復有翻飛禽，裴回疑曳舃。[END]
[Q]遊昌化山精舍[A]寶地乘峰出，香臺接漢高。稍覺真途近，方知人事勞。[END]
[Q]詠蟬[A]清心自飲露，哀響乍吟風。未上華冠側，先驚翳葉中。[END]
[Q]詠螢火示情人[A]窗裏憐燈暗，階前畏月明。不辭逢露溼，祗爲重宵行。[END]
[Q]春眺[A]疲痾荷拙患，淪躓合幽襟。栖息在何處？丘中鳴素琴。[END]
[Q]奉和春日池臺[A]日影飛花殿，風文積草池。鳳樓通夜敞，虬輦望春移。[END]
[Q]詠牛應制[A]逸足還同驥，奇毛自偶麟。欲知花跡遠，雲影入天津。[END]
[Q]荅戶部員外賀遂涉戲贈[A]錦帳隨情設，金鑪任意熏。惟愁員外署，不應列星文。[END]
[Q]送蘇尚書赴益州[A]離憂將歲盡，歸望逐春來。庭花如有意，留豔待人開。[END]
[Q]詠燕[A]變石身猶重，銜泥力尚微。從來赴甲第，兩起一雙飛。[END]
[Q]嶺外守歲[A]冬去更籌盡，春隨斗柄迴。寒暄一夜隔，客鬢兩年催。[END]
[Q]南行別弟[A]澹澹長江水，悠悠遠客情。落花相與恨，到地一無聲。[END]
[Q]南中詠雁[A]萬里人南去，三春雁北飛。不知何歲月？得與爾同歸。[END]
[Q]江樓[A]獨酌芳春酒，登樓已半曛。誰驚一行雁，衝斷過江雲。[END]
[Q]詩一首[A]范侯渥漥種，出水已權奇。失身肉馬羣，俯首枯豆萁。[END]
[Q]偈一百二十首  其一三[A]學道做工夫，正如人鑿井。一日見泉源，平生用不盡。[END]
[Q]偈一百二十首  其二九[A]心境頓消融，方明色與空。欲識本來體，青山白雲中。[END]
[Q]偈一百二十首  其四二[A]是柱不見柱，一句超今古。夜來石公山，有個歡喜處。[END]
[Q]偈一百二十首  其四八[A]有一皆伎倆，盡是人妄想。少府打手力，笑殺韓官長。[END]
[Q]偈一百二十首  其五二[A]春色無高下，春雷動地音。翻空一夜雨，滴破祖師心。[END]
[Q]偈一百二十首  其五七[A]我笑禪和子，茫茫能地頭。隨人語脈轉，何日得心休。[END]
[Q]偈一百二十首  其九八[A]夜來看上元，一覺到天曉。紙被暖如春，被底呵呵笑。[END]
[Q]偈一百二十首  其一○○[A]十方同聚會，箇箇學無爲。此是選佛場，心空及第歸。[END]
[Q]偈一百二十首  其一○二[A]萬法是心光，諸緣唯性曉。衲僧恁麽會，鑽頭入荒草。[END]
[Q]偈一百二十首  其一一一[A]憶昔在山日，眠雲並枕石。如今城裏居，欲去去不得。[END]
[Q]睡起戲題[A]喫粥喫飯過，聽風聽雨眠。莫將安樂法，容易與人傳。[END]
[Q]題隱泉[A]泉隱甘無竭，人閑道轉高。涓涓清自足，休苦作波濤。[END]
[Q]入定觀音[A]那伽常在定，無有不定時。爲彼散亂人，故現如是相。[END]
[Q]謁法報菴主不值[A]道人雲出山，軒窗有佳趣。松竹自說法，客來點頭去。[END]
[Q]和蔡相面壁軒  其一[A]見便道下見，碧眼明寸電。瞥爾落思惟，何啻千山遠。[END]
[Q]和蔡相面壁軒  其二[A]壁亦何須面，禪床今拽轉。翻笑鈍胡僧，更不作一喘。[END]
[Q]和蔡相面壁軒  其三[A]箇事本來如，風光滿帝都。酒樓春洞曉，盡現大毗盧。[END]
[Q]和蔡相面壁軒  其四[A]處處是方便，此理幾人薦。不識雪峰球，錯認鹽官扇。[END]
[Q]陞堂頌古五十二首  其一四[A]一切法不生，一切法不滅。若能如是解，諸佛常現前。[END]
[Q]陞堂頌古五十二首  其二八[A]羚羊掛角時，箇事絕毫釐。既能通一線，方便有高低。[END]
[Q]陞堂頌古五十二首  其三九[A]風動心搖樹，雲生性起塵。不明今日事，昧卻本來人。[END]
[Q]陞堂頌古五十二首  其四一[A]生時水是冰，死時冰是水。若知無去來，只此兩般是。[END]
[Q]頌古三十首  其六[A]大士講經竟，揮案成注脚。一丸療衆病，不假驢駝藥。[END]
[Q]頌古三十首  其二○[A]洞山麻三斤，斤兩不謾人。語稀難問事，貌古易傳神。[END]
[Q]偈二首  其二[A]雲自何山起，風從甚澗生。好箇入頭處，官路少人行。[END]
[Q]石鼓山[A]有山名石鼓，千古鎮南溟。大手不勞力，動時天下驚。[END]
[Q]偈二十七首  其四[A]寰中天子勑，塞外將軍令。一句定乾坤，一劍平天下。[END]
[Q]偈二十七首  其七[A]眼裏不著沙，耳裏不著水。堪笑老俱胝，無端竪一指。[END]
[Q]初祖贊[A]闔國人難挽，西攜隻履歸。只應熊耳月，千古冷光輝。[END]
[Q]桑[A]地僻柴桑古，人亡松菊存。不如彭澤吏，歸去有田園。[END]
[Q]登鹿苑隱天閣  其一[A]欲結愛山人，共了尋山債。未有買山錢，愁聞有山賣。[END]
[Q]登鹿苑隱天閣  其二[A]小雨濕春風，倦雲遮落日。不若叫風來，吹雲放山出。[END]
[Q]登鹿苑隱天閣  其三[A]一眼吞萬山，寸心貯千里。何日上歸舟，教人問春水。[END]
[Q]登鹿苑隱天閣  其四[A]殘雪領春來，疏鐘驚夢去。尚憶去年愁，孤舟繫江樹。[END]
[Q]題紫團山三十六景 東華表[A]借問遼東鶴，歸來得許悲。浮生隨念變，何待塚纍纍。[END]
[Q]題紫團山三十六景 西華表[A]寄謝西朝相，神奸古有圖。如何延客處，庭燎照豐狐。[END]
[Q]仙鶴樓二首  其一[A]果爲山中州，叢攢少平地。斗下金泉峰，十里掃空翠。[END]
[Q]仙鶴樓二首  其二[A]岧岧金泉峰，望望朝復夕。凄冷雨中樹，曠朗雲外石。[END]
[Q]雲臺望鶴亭[A]江山有英氣，草木多秀拔。仙聖之所廬，著眼盡現傑。[END]
[Q]見華陽舊題刻石有感[A]舊句入貞珉，新題亦已陳。光陰如許速，誰是百年人。[END]
[Q]夜思出處因作戲言[A]仕路定風波，人生能幾何。時來聊試手，爲瑞不宜多。[END]
[Q]嵯峨嶺[A]晨登嵯峨嶺，危欲搏春冥。安得秦六甲，鎚鑿使之平。[END]
[Q]句  其二[A]漳南周匡物，競秀元和年。作句詫親友，進爲鄉黨先。[END]
[Q]迴文二首  其一[A]野曠悲行客，湍驚礙去船。夜江清汎月，秋草碧連天。[END]
[Q]迴文二首  其二[A]綠逕斜縈草，紅梢半落花。曲池風碎月，欹岸雨摧沙。[END]
[Q]夜雨南山[A]雨夜宿山齋，夜深雨聲息。石室含餘清，風枝堕殘滴。[END]
[Q]還家[A]雲林無俗姿，相對可終老。如何塵中人，不見青山好。[END]
[Q]小孤山[A]天圍秋漲闊，山背夕陽孤。岸樹晴猶濕，汀煙近卻無。[END]
[Q]蒼龍巖潭[A]潭深凈如練，宛然魚自見。獨憐簑笠翁，錯下銀鈎線。[END]
[Q]秋日述懷[A]婦人雖軟眼，淚不等閑流。我因無好況，揮斷五湖秋。[END]
[Q]書窗即事二首  其一[A]花落春無語，春歸鳥自啼。多情是蜂蝶，飛過粉牆西。[END]
[Q]書窗即事二首  其二[A]一陣催花雨，高低飛落紅。榆錢空萬疊，買不住春風。[END]
[Q]西樓納涼[A]小閣對芙蕖，囂塵一點無。水風涼枕罩，雪葛爽肌膚。[END]
[Q]秋樓晚望[A]涼吹晚颼颼，蘆花兩岸秋。夕陽樓上望，獨倚淚偷流。[END]
[Q]長宵[A]霜月照人悄，迢迢夜未闌。鴛幃夢展轉，珠淚向誰彈。[END]
[Q]直竹[A]勁直忠臣節，孤高列女心。四時同一色，霜雪不能侵。[END]
[Q]夏夜彈琴[A]夜久萬籟息，琴聲愈幽寂。接引到清江，巖泉溜寒滴。[END]
[Q]端午帖子 皇帝閣[A]日月堯天大，璿璣舜歷長。側聞行殿帳，多集上書囊。[END]
[Q]端午帖子 皇后閣[A]意帖初宜夏，金駒已過蠶。至尊千萬壽，行見百斯男。[END]
[Q]端午帖子 夫人閣[A]三宮催解糉，妝罷未天明。便面天題字，歌頭御賜名。[END]
[Q]春帖子 皇帝閣[A]莫進黄金簟，新除玉局牀。春風送庭燎，不復用沈香。[END]
[Q]春帖子 貴妃閣[A]金環半后禮，鉤弋比昭陽。春生百子帳，喜入萬年觴。[END]
[Q]夏日絕句[A]生當爲人傑，死亦作鬼雄。至今思項羽，不肯過江東。[END]
[Q]分得知字韻[A]學詩三十年，緘口不求知。誰遣好奇士，相逢說項斯。[END]
[Q]夢[A]夢入長安道，萋萋盡春草。覺来春已去，一片池塘好。[END]
[Q]讀陶元亮傳  其一[A]我愛陶彭澤，解言歸去来。醉眠猶遣客，却使世人猜。[END]
[Q]讀陶元亮傳  其二[A]我愛陶彭澤，不求弦上聲。琴中如有趣，曾遣幾人聽。[END]
[Q]春日[A]春風未雌雄，尊酒自賢聖。燕巢樓閣間，鶯語花柳静。[END]
[Q]效古樂府三首  其一[A]君住長江邊，妾上長江去。長江日夜流，相思不相顧。[END]
[Q]效古樂府三首  其二[A]長江日夜流，妾心終不改。誰謂江頭人，相思不相待。[END]
[Q]效古樂府三首  其三[A]東家石榴紅，西家石榴紫。俱是一種花，同生不同死。[END]
[Q]送韋生酒[A]白露溼庭砌，皓月臨前軒。此時去留恨，含思獨無言。[END]
[Q]採桑[A]春來南鴈歸，日去西蠶遠。妾思粉何極，客遊殊未返。[END]
[Q]遠意[A]脉脉長攄氣，微微不離心。叩頭從此去，煩惱阿誰禁。[END]
[Q]望月[A]天漢涼秋夜，澄澄一鏡明。山空猨屢嘯，林靜鵲頻驚。[END]
[Q]句[A]年年人自老，日日水東流。庭芳自搖落，永念結中腸。[END]
[Q]賦荆門[A]黃鳥翻紅樹，青牛臥綠苔。渚宮歌舞地，輕霧鎖樓臺。[END]
[Q]望月[A]天漢涼秋夜，澄澄一鏡明。山空猨屢嘯，林靜鶴頻驚。[END]
[Q]題玉泉溪[A]紅葉醉秋色，碧溪彈夜弦。佳期不可再，風雨杳如年。[END]
[Q]聯句[A]珠簾半牀月，青竹滿林風。何事今宵景，無人解語同。[END]
[Q]囉嗊曲六首 一[A]不喜秦淮水，生憎江上船。載兒夫壻去，經歲又經年。[END]
[Q]囉嗊曲六首 二[A]借問東園柳，枯來得幾年。自無枝葉分，莫怨太陽偏。[END]
[Q]囉嗊曲六首 三[A]莫作商人婦，金釵當卜錢。朝朝江口望，錯認幾人船。[END]
[Q]囉嗊曲六首 四[A]那年離別日，只道住桐廬。桐廬人不見，今得廣州書。[END]
[Q]囉嗊曲六首 五[A]昨日勝今日，今年老去年。黃河清有日，白髮黑無緣。[END]
[Q]囉嗊曲六首 六[A]昨日北風寒，牽船浦裏安。潮來打纜斷，搖櫓始知難。[END]
[Q]臨終召客[A]氣餘三五喘，花剩兩三枝。話別一尊酒，相邀無後期。[END]
[Q]西江行[A]日下西塞山，南來洞庭客。晴空白鳥度，萬里秋光碧。[END]
[Q]春望詞四首 一[A]花開不同賞，花落不同悲。欲問相思處，花開花落時。[END]
[Q]春望詞四首 二[A]攬草結同心，將以遺知音。春愁正斷絕，春鳥復哀吟。[END]
[Q]春望詞四首 三[A]風花日將老，佳期猶渺渺。不結同心人，空結同心草。[END]
[Q]春望詞四首 四[A]那堪花滿枝，翻作兩相思。玉筯垂朝鏡，春風知不知。[END]
[Q]宣上人見示與諸公唱和[A]許廁高齋唱，涓泉定不如。可憐譙記室，流水滿禪居。[END]
[Q]風[A]獵蕙微風遠，飄弦唳一聲。林梢鳴淅瀝，松徑夜淒清。[END]
[Q]月[A]魄依鉤樣小，扇逐漢機團。細影將圓質，人間幾處看。[END]
[Q]蟬[A]露滌清音遠，風吹數葉齊。聲聲似相接，各在一枝棲。[END]
[Q]池上雙鳥[A]雙棲綠池上，朝暮共飛還。更憶將雛日，同心蓮葉間。[END]
[Q]鴛鴦草[A]綠英滿香砌，兩兩鴛鴦小。但娛春日長，不管秋風早。[END]
[Q]罰赴邊有懷上韋令公二首 一[A]聞道邊城苦，今來到始知。羞將門下曲，唱與隴頭兒。[END]
[Q]罰赴邊有懷上韋令公二首 二[A]黠虜猶違命，烽煙直北愁。却教嚴譴妾，不敢向松州。[END]
[Q]結素魚貽友人[A]尺素如殘雪，結爲雙鯉魚。欲知心裏事，看取腹中書。[END]
[Q]春閨怨[A]百尺井欄上，數株桃已紅。念君遼海北，拋妾宋家東。[END]
[Q]詩三百三首 五十一[A]吾心似秋月，碧潭清皎潔。無物堪比倫，教我如何說。[END]
[Q]詩三百三首 八十一[A]碧澗泉水清，寒山月華白。默知神自明，觀空境逾寂。[END]
[Q]詩三百三首 八十八[A]瞋是心中火，能燒功德林。欲行菩薩道，忍辱護真心。[END]
[Q]詩三百三首 一六五[A]閑自訪高僧，煙山萬萬層。師親指歸路，月挂一輪燈。[END]
[Q]詩三百三首 一六六[A]閑遊華頂上，日朗晝光輝。四顧晴空裏，白雲同鶴飛。[END]
[Q]詩三百三首 一百八十[A]多少天台人，不識寒山子。莫知真意度，喚作閑言語。[END]
[Q]詩三百三首 二九七[A]身著空花衣，足躡龜毛履。手把兔角弓，擬射無明鬼。[END]
[Q]詩三百三首 三百二[A]沙門不持戒，道士不服藥。自古多少賢，盡在青山脚。[END]
[Q]拾遺二首新添 二[A]家有寒山詩，勝汝看經卷。書放屏風上，時時看一徧。[END]
[Q]詩 八[A]嗟見世間人，永劫在迷津。不省這箇意，修行徒苦辛。[END]
[Q]壁上詩二首 二[A]本來無一物，亦無塵可拂。若能了達此，不用坐兀兀。[END]
[Q]聞侯方兒來寇[A]羊皮贖去士，馬革歛還尸。天下方無事，孝廉非哭時。[END]
[Q]別三輔諸僧[A]去住俱爲客，分悲損性情。共作無期別，誰能訪死生。[END]
[Q]余以咸亨元年在西京尋聽于時與幷部處一法師萊州弘禕論師更有三二諸德同契鷲嶺標心覺樹然而一公屬母親之年老遂懷戀於幷州禕師遇玄瞻於江寧乃敘情於安養玄逵既到廣府復阻先期唯與晉州小僧善行同去神州故友索爾分飛印度新知冥焉未會此時躑躅難以爲懷戲擬四愁聊題兩絕 一[A]我行之數萬，愁緒百重思。那教六尺影，獨步五天陲。[END]
[Q]余以咸亨元年在西京尋聽于時與幷部處一法師萊州弘禕論師更有三二諸德同契鷲嶺標心覺樹然而一公屬母親之年老遂懷戀於幷州禕師遇玄瞻於江寧乃敘情於安養玄逵既到廣府復阻先期唯與晉州小僧善行同去神州故友索爾分飛印度新知冥焉未會此時躑躅難以爲懷戲擬四愁聊題兩絕 二[A]上將可陵師，匹士志難移。如論惜短命，何得滿長祇。[END]
[Q]西域寺[A]衆美仍羅列，羣英已古今。也知生死分，那得不傷心。[END]
[Q]送朱放[A]苦見人間世，思歸洞裏天。縱令山鳥語，不廢野人眠。[END]
[Q]送人得蕩子歸倡婦[A]垂涕憑回信，爲語柳園人。情知獨難守，又是一陽春。[END]
[Q]天姥岑望天台山[A]天台衆峯外，華頂當寒空。有時半不見，崔嵬在雲中。[END]
[Q]遠公墓[A]古墓石稜稜，寒雲晚景凝。空悲虎溪月，不見鴈門僧。[END]
[Q]雜詩 三[A]極目觀前境，寂寞無一人。迴頭看後底，影亦不隨身。[END]
[Q]雜詩 六[A]十方同聚會，個個學無爲。此是選佛場，心空及第歸。[END]
[Q]月夜泛舟[A]西塞長雲盡，南湖片月斜。漾舟人不見，臥入武陵花。[END]
[Q]贈柳喜得嵩山法門自號嵩山老[A]一見嵩山老，吾生恨太遲。問君年幾許，曾出上皇時。[END]
[Q]酬李補闕紓[A]不住東林寺，雲泉處處行。近臣那得識，禪客本無名。[END]
[Q]湖南蘭若示大乘諸公[A]未到無爲岸，空憐不繫舟。東山白雲意，歲晚尚悠悠。[END]
[Q]絕句寄步非煙（題擬）[A]一覩傾城貌，塵心只自猜。不隨蕭史去，擬學阿蘭來。[END]
[Q]網要頌（《五燈會元》卷十三作「偈」）三首 金鎖玄路[A]交互明中暗，功齊轉覺難。力窮忘進退，金鎖網鞔鞔。[END]
[Q]網要頌（《五燈會元》卷十三作「偈」）三首 不墮凡聖（《五燈會元》注：「亦名理事不涉」）[A]事理俱不涉，迴照絕幽微。背風無巧拙，電火爍難追。[END]
[Q]真讚[A]□□□□□，□□□□□。徒觀紙與墨，不是山中人。[END]
[Q]送張曄赴舉 一[A]一直照千曲，一雅肅羣俗。如君一軸詩，把出姧妖服。[END]
[Q]讖[A]東去無邊海，西來萬頃田。松山沙徑合，朱紫出其間。[END]
[Q]臨行頌三首 一[A]我聞過去佛，縱橫盡丈夫。示汝真歸處，千江月影孤。[END]
[Q]偈 三[A]滔滔不持戒，兀兀不坐禪。釅茶三兩椀，意在钁頭邊。[END]
[Q]五相偈 一[A]白衣須拜相，此事不爲奇。積代簪纓者，休言落魄時。[END]
[Q]五相偈 二[A]子時當正位，明正在君臣。未離兜率界，烏雞雪上行。[END]
[Q]五相偈 三[A]焰裏寒冰結，楊華九月飛。泥牛吼水面，木馬逐風嘶。[END]
[Q]五相偈 四[A]王宮初降日，玉兔不能離。未得無功旨，人天何太遲。[END]
[Q]四禁偈[A]莫行心處路，不掛本來衣。何須正恁麽，切忌來生時。[END]
[Q]臨化偈 一[A]今年六十五，四大將離主。其道自玄玄，箇中無佛祖。[END]
[Q]寄題洋川與可學士公園十七首 湖橋[A]湖中少塵氛，事外得野趣。日日過橋來，遲留不能去。[END]
[Q]寄題洋川與可學士公園十七首 横湖[A]極望渺無際，悠然澄碧波。清風與明月，此處得之多。[END]
[Q]寄題洋川與可學士公園十七首 荻浦[A]葉底留殘雨，叢邊泊小舟。夜聲纔索索，應是報新秋。[END]
[Q]寄題洋川與可學士公園十七首 蓼嶼[A]水際柔枝倒，霜前晚穗紅。野禽來泊此，渾是畫圖中。[END]
[Q]寄題洋川與可學士公園十七首 涵虛亭[A]亭如主人心，中虛見諸外。回環四顧間，殊無一毫礙。[END]
[Q]寄題洋川與可學士公園十七首 灙泉亭[A]灙泉涓涓流，可鍳毛髪影。淵源既澄清，到處是佳景。[END]
[Q]寄題洋川與可學士公園十七首 露香亭[A]春早花方綻，朝寒露未晞。可憐蜂與蝶，已去逐芳菲。[END]
[Q]寄題洋川與可學士公園十七首 溪光亭[A]風來綠衣摇，雨罷青煙罩。隱隱夕陽間，漁人理歸棹。[END]
[Q]寄題洋川與可學士公園十七首 過溪亭[A]野亭傍幽溪，從此過溪去。平日已忘機，沙鷗何必懼。[END]
[Q]寄題洋川與可學士公園十七首 褉亭[A]山陰已陳迹，此樂終如何。酒船深不礙，去住少風波。[END]
[Q]寄題洋川與可學士公園十七首 菡萏軒[A]開軒向芙蓉，紅綠如捧擁。游魚定相忘，時見花光動。[END]
[Q]寄題洋川與可學士公園十七首 書軒[A]隱几坐幽軒，幽懷日疆慱。黄卷有聖賢，幾人知此樂。[END]
[Q]寄題洋川與可學士公園十七首 荼䕷洞[A]瓊瑰露華英，綠幄相芘覆。幾度得風清，真香到襟袖。[END]
[Q]寄題洋川與可學士公園十七首 篔簹谷[A]漢川如渭川，千畝盡修竹。疑此是芝田，年年生碧玉。[END]
[Q]寄題洋川與可學士公園十七首 寒蘆港[A]悠悠江湖思，擾擾聲名累。溪上見蘆花，寧無慊然意。[END]
[Q]寄題洋川與可學士公園十七首 野人廬[A]耕鋤事勤苦，賦歛少驅逼。終日掩柴荆，何嘗知帝力。[END]
[Q]寄題洋川與可學士公園十七首 金橙徑[A]橙色似黄金，佳名最爲貴。一腹飽秋霜，嘗之有餘味。[END]
[Q]北園[A]可愛北園景，春來游者多。欲知民樂否，處處是笙歌。[END]
[Q]遊東禪寺[A]溪流□□韻，路入□□根。劉阮□□□，蕭疏鬆石門。[END]
[Q]試邇英延講藝[A]白虎前芳掩，金華舊事輕。天心非不寤，垂意在蒼生。[END]
[Q]魏徴君贊[A]天子詔不起，少微星轉明。寥寥千載後，富貴在清名。[END]
[Q]廬山五笑 遠師[A]我笑東林寺，孤高遠法師。種蓮招社客，平地鑿成池。[END]
[Q]廬山五笑 陶淵明[A]我笑陶彭澤，聞鐘暗皺眉。籃輿急回去，已是出山遲。[END]
[Q]廬山五笑 陸先生[A]我笑陸簡寂，修真脫世埃。九霄一飛去，重入舊山來。[END]
[Q]廬山五笑 開先招老[A]我笑開先老，家風雙劍高。雲間本無事，拭目看金毛。[END]
[Q]廬山五笑 無爲子[A]我笑無爲子，遊山學古人。康廬不能住，騎馬入紅塵。[END]
[Q]贊皇公祠[A]夢到瀛洲夜，覺來江上秋。一身投絕域，千古吊窮愁。[END]
[Q]魏徴君草堂[A]召伯甘棠國，東郊處士家。百年三世隱，泉石當生涯。[END]
[Q]懷黄梅三閣 釣閣[A]屏去竿頭餌，非唯用直鈎。我來魚不避，魚信我無求。[END]
[Q]懷黄梅三閣 吟閣[A]二十年前令，曾來閣上吟。如今頭已白，詩有壯時心。[END]
[Q]懷黄梅三閣 醉閣[A]江邊醉長官，昔慕陶彭澤。未賦歸去來，於今有慚色。[END]
[Q]題陳令壁[A]地勝江山國，風清令尹家。酒闌寒食夜，月上海棠花。[END]
[Q]水月軒[A]湛碧一泓泉，中涵千古月。不比天上輪，三五有盈缺。[END]
[Q]徐賢亭偶成[A]湖外青山在，湖邊人不歸。古今無問處，幽鳥下漁磯。[END]
[Q]送陳令歸無爲[A]楚水漾輕碧，楚花飛亂紅。故人故鄉去，半雨半晴中。[END]
[Q]贈范魯仲[A]人急生前計，子圖身後名。重來天地遠，誰爲作權衡。[END]
[Q]碧霄泉魚[A]巖深蔭薜蘿，金鬛弄寒波。莫愛江湖好，江湖罾網多。[END]
[Q]野寺[A]澤國春風老，雜花間芳草。門前車馬稀，竹葉無人掃。[END]
[Q]還慶師扇[A]贈我無心著，還師理亦然。秋風歸舊谷，明月上青天。[END]
[Q]玉泉[A]白雲山下泉，幾年石中韞。但見玉色明，孰能究其本。[END]
[Q]仙都山[A]有路入仙都，何人到鼎湖。秋風夜來急，吹落碧蓮無。[END]
[Q]咏南山諸勝 風篁嶺[A]微風搖瑯玕，蕭瑟嶺一道。萬帚掃晴空，纖塵不可到。[END]
[Q]咏南山諸勝 龍井[A]崖下一泓泉，窈奧不可測。有時靈氣生，散作人間澤。[END]
[Q]咏南山諸勝 歸隱橋[A]道人從此歸，影不入廛市。端坐笑浮雲，往來太多事。[END]
[Q]咏南山諸勝 滌心沼[A]縱有狂風生，未嘗險浪起。何當招世人，來此鑒清泚。[END]
[Q]咏南山諸勝 獅子峰[A]巖風壯威猛，晴雷隱哮吼。無心露爪牙，百獸自奔走。[END]
[Q]咏南山諸勝 薩埵石[A]解虎錫常閑，飼虎石常在。亡軀度有情，清風幾千載。[END]
[Q]咏南山諸勝 潮音堂[A]潮來音普聞，潮平音亦歇。孰若此山堂，潮音未嘗絕。[END]
[Q]咏南山諸勝 訥齋[A]天道竟何言，四序自流轉。迺知毗耶翁，雖默真大辨。[END]
[Q]咏南山諸勝 沖泉[A]不汲泉不盈，愈汲泉愈清。湛然有常德，隨氣利群生。[END]
[Q]咏南山諸勝 寂室[A]白雲隔塵喧，虛堂太岑寂。寒盡春自來，鶯啼報消息。[END]
[Q]咏南山諸勝 照閣[A]幽人無適莫，乘興登高閣。夜月鎖雲林，春花繡巖壑。[END]
[Q]咏南山諸勝 閑堂[A]趙公歸休年，訪師翠微間。始知浮世上，白日兩人閑。[END]
[Q]咏南山諸勝 方圓菴[A]地方不中矩，天圓不中規。方圓菴裏叟，高趣有誰知。[END]
[Q]天台三賢堂 豐干[A]從來清凈土，鼎足聖賢聚。騎虎歸故鄉，世人猶未悟。[END]
[Q]天台三賢堂 寒山[A]家住天台寺，雲巖萬丈潭。本來人不識，饒舌是豐干。[END]
[Q]天台三賢堂 拾得[A]拾得元無姓，山前拾得來。常攜一敝箒，不是掃塵埃。[END]
[Q]雲堂院[A]羅漢十六軸，江僧寄此山。畫稱天下絕，人自定中還。[END]
[Q]金尺石[A]丹砂畫頑石，黄金橫一尺。人世較短長，仙家愛平直。[END]
[Q]雲山[A]白雲隨師來，師逐白雲止。山空師何在，木末白雲起。[END]
[Q]蕙花[A]蕙本蘭之族，依然臭味同。曾爲水仙佩，相識楚詞中。[END]
[Q]春蘭[A]春蘭如美人，不採羞自獻。時聞風露香，蓬艾深不見。[END]
[Q]自海上來留題[A]佛日山前水，行人甘露杯。須知源派遠，直自四明來。[END]
[Q]答無爲居士楊傑[A]情智何嘗異，犬吠蛇自行。終南的的意，日午打三更。[END]
[Q]南城[A]南城古要地，險隘接閩區。國家建昌壘，鎮守東南隅。[END]
[Q]偈  其四[A]月色和雲白，松聲带露寒。好箇真消息，憑君子細看。[END]
[Q]蒲三首  其一[A]青青水中蒲，根葉自勾带。今我不如彼，望君萬里外。[END]
[Q]蒲三首  其二[A]青青水中蒲，秀色宜三春。常苦秋氣早，飄飄悲路人。[END]
[Q]蒲三首  其三[A]青青水中蒲，誰能移之陸。婦人繫所徇，憔悴甘獨宿。[END]
[Q]順州聞角[A]北山三千里，歸來已近邊。如何聞鼓角，晨坐更悽然。[END]
[Q]瑞竹[A]聳節偶相並，雪霜終不迷。應将古人比，孤竹有夷齊。[END]
[Q]暮冬寄鹽城弟二首  其一[A]流水應無極，東流向海城。殷勤囑雙鯉，爲寄别離情。[END]
[Q]暮冬寄鹽城弟二首  其二[A]海上春常早，相思正一涯。北風吹雪盡，遙想折梅花。[END]
[Q]東樓[A]能懷望鄉思，慎勿上東樓。海氣常常霧，淮聲故故愁。[END]
[Q]鼎池[A]丹成雞犬去，鼎在陵谷遷。惟有千年鶴，時來浴水邊。[END]
[Q]嘯臺[A]高臺映水末，極望有層軒。覽物惟長嘯，逢人未始言。[END]
[Q]酒舫[A]悠悠轉小棹，漾漾逐浮萍。載酒和嘉月，投篇弔獨醒。[END]
[Q]杏源[A]淺水通漁艇，低花損帽簷。東風日夜起，幽興此中添。[END]
[Q]蓮池[A]東池種蓮子，紅白間稀疏。夏木陰成後，君看錦不如。[END]
[Q]漁臺[A]陳漁何處好，層觀倚高城。快意屠門嚼，安知萬里鯨。[END]
[Q]花嶼[A]孤嶼曲池中，芳菲四面同。春愁隨雀舫，繚繞未曾窮。[END]
[Q]袁真人祠[A]絳節朝何所，白蜺空此堂。神仙詎學得，客到彊焚香。[END]
[Q]丹井[A]清源秪數尺，知是鍊丹餘。安得棲真子，相邀肘後書。[END]
[Q]竹岡[A]層岡南面起，仰見檀欒姿。詰曲成幽洞，因堪象武夷。[END]
[Q]大楸[A]長楸蔭柏堂，小枝猶合抱。得地遂天年，斧斤安敢到。[END]
[Q]紅玉誰家女四首  其一[A]紅玉誰家女，雙曈如水流。映花看漢使，不覺墜搔頭。[END]
[Q]紅玉誰家女四首  其二[A]紅玉誰家女，眀豔奪青春。羞人不得語，含笑卻成嚬。[END]
[Q]紅玉誰家女四首  其三[A]翠霞金縷衣，獨立翳斜暉。無奈春風蕩，吹人只欲飛。[END]
[Q]紅玉誰家女四首  其四[A]春風能吹衣，不能解人意。使我爲朝雲，與君從此逝。[END]
[Q]清明後鴈[A]留滯江南久，今來萬里歸。春風稍和暖，作意入雲飛。[END]
[Q]憶關中諸弟[A]好去北歸鴈，憑將千里書。潼關何日到，送目故愁予。[END]
[Q]立春日宿高陽關以病酒不飲復用前韻[A]月色初元夜，花香翦綵春。而公高陽客，翻作獨醒人。[END]
[Q]寄書[A]區脫逢歸驛，作書憑寄聲。那知夢識路，先入大梁城。[END]
[Q]雨後回文[A]綠水池光冷，青苔砌色寒。竹深啼鳥亂，庭暗落花殘。[END]
[Q]芍藥[A]跗蕚晴相照，芳香暖競飄。波翻蜀地錦，霞萃赤城標。[END]
[Q]萱花[A]種萱不種蘭，自謂憂可忘。綠葉何萋萋，春愁更茫茫。[END]
[Q]疊韻[A]圖書如蘧廬，吏事累志意。招邀即逍遙，醉寐自棄置。[END]
[Q]山行[A]荒徑惑東西，回環極翠微。空持征鳥意，長作準繩飛。[END]
[Q]池上[A]修竹仍封雪，交渠已泮冰。那知四時改，獨有醉騰騰。[END]
[Q]過分水嶺[A]去去百憂集，回頭歸路迷。紛然萬行淚，自逐水東西。[END]
[Q]草蟲扇子[A]灑落烟紈薄，肖翹物象奇。坐愁冰鑑釋，深恐夏蟲疑。[END]
[Q]雄州留寄醉翁[A]沙漠惟逢雪，燕谿不見春。聊將曾折柳，留待未歸人。[END]
[Q]馬上口占[A]冰澗縱横水，風松高下聲。遠遊應易老，跋馬更凝情。[END]
[Q]冬至[A]寒事欲無幾，春歸方有期。嘉辰正須醉，愛日爲君遲。[END]
[Q]南齋病卧[A]香卷風飄幌，燈昏雨映簾。客愁渾不寐，更覺漏聲添。[END]
[Q]對月口號[A]今夜閨中月，應憐破鏡輝。南飛烏與鵲，爲我報將歸。[END]
[Q]戲題[A]薄宦遭百舌，不如歸去來。提壺沽美酒，泥滑滑如苔。[END]
[Q]戲呈叔恬府辟入幕不諧得宛丘簿[A]聞道珠履客，今朝黄綬歸。定知高士貴，一府莫言非。[END]
[Q]東池避暑二首  其一[A]涼風千箇竹，疏雨萬枝蓮。自是清無寐，非關醉不眠。[END]
[Q]東池避暑二首  其二[A]翠石琅玕色，長楊風雨聲。不須醉劇飲，此地有餘清。[END]
[Q]古北口守歲二首  其一[A]春渡遼東海，星回幕北天。悠悠鄉國别，明日便經年。[END]
[Q]古北口守歲二首  其二[A]山盡寒隨盡，春歸客亦歸。一杯分歲酒，送臘强依依。[END]
[Q]詩一首[A]蒼茫六合外，渺莽三皇初。近既未必有，遠亦未必無。[END]
[Q]詩一首[A]菩薩號文殊，禪堂名曲講。語默本同源，名實不相愯。[END]
[Q]集曲水臺[A]羽觴泛中流，坐傍修竹里。右軍期不來，白鷗自飛起。[END]
[Q]立春內中帖子詞 皇帝閣 其一[A]北地凝陰盡，千門淑氣新。年年金殿裏，寶字貼宜春。[END]
[Q]立春內中帖子詞 皇帝閣 其二[A]麗日凝丹闕，光風拂紫闈。欲知春色早，先上赭黄衣。[END]
[Q]立春內中帖子詞 皇后閣 其一[A]正道儀中閫，柔風表六宮。一傾春日酒，萬壽與君同。[END]
[Q]立春內中帖子詞 皇后閣 其二[A]未染仙人杏，偏柔帝女桑。應知蠶事早，不獨鬭年芳。[END]
[Q]立春內中帖子詞 温成皇后閣 其一[A]御柳依然綠，宮苔取次生。黄鸝深處語，不似舊時聲。[END]
[Q]立春內中帖子詞 温成皇后閣 其二[A]平昔歌聲斷，凝塵滿畫梁。昭陽新奏曲，誰得奉君觴。[END]
[Q]立春內中帖子詞 夫人閣 其一[A]翠縷争垂柳，紅酥旋點花。林中都未有，疑是舊年華。[END]
[Q]立春內中帖子詞 夫人閣 其二[A]玉殿聞春到，羅衣照地紅。君恩深漢帝，不惜舞東風。[END]
[Q]端午內中帖子詞 皇帝閣 其一[A]萬里關山静，清陰滿塞榆。如何金殿裏，猶獻辟兵符。[END]
[Q]端午內中帖子詞 皇帝閣 其二[A]瑞日浮丹闕，仙雲滿玉輿。更傳長命縷，寶曆萬年餘。[END]
[Q]端午內中帖子詞 皇帝閣 其三[A]泰一扶皇運，真人感赤精。更逢端午節，君德萬方明。[END]
[Q]端午內中帖子詞 皇帝閣 其四[A]御醑璩杯白，仙風羽扇清。靈符不須進，漢壘已銷兵。[END]
[Q]端午內中帖子詞 皇帝閣 其五[A]萬里来珍貢，風瀾静四溟。魚龍驚咒水，神霧忽生庭。[END]
[Q]端午內中帖子詞 太上皇后閣 其一[A]兩儀坤載厚，四海母儀深。願上菖花酒，年年聖子心。[END]
[Q]端午內中帖子詞 太上皇后閣 其二[A]漢殿炎風少，輕凉已動衣。每来觀織室，不許夜停機。[END]
[Q]端午內中帖子詞 太上皇后閣 其三[A]仙艾垂門綠，靈絲遶戶長。何人握彤筦，金殿紀多祥。[END]
[Q]端午內中帖子詞 太上皇后閣 其四[A]有德名終大，無爲福自延。更聞天子孝，薦术助長年。[END]
[Q]端午內中帖子詞 太上皇后閣 其五[A]寶縷千祥集，靈符百疫犇。天人無限福，未老見曾孫。[END]
[Q]端午內中帖子詞 太上皇后閣 其六[A]複道青槐合，琱盤碧李新。百靈扶繡戶，不假艾爲人。[END]
[Q]端午內中帖子詞 皇后閣 其一[A]玉作仙家殿，都無暑氣侵。猶裁葵葉扇，常有愛君心。[END]
[Q]端午內中帖子詞 皇后閣 其二[A]繭館桑陰合，新絲已上機。憂勤不知暑，親織衮龍衣。[END]
[Q]端午內中帖子詞 皇后閣 其三[A]金屋風光别，仍逢令節新。争傳九子糭，皇祚續千春。[END]
[Q]端午內中帖子詞 皇后閣 其四[A]五月炎風熾，憂勤紫掖中。催裁恤刑詔，曉下未央宮。[END]
[Q]端午內中帖子詞 夫人閣 其一[A]金縷黄龍扇，蘭芽翠釜湯。君王回浴殿，步輦自生香。[END]
[Q]端午內中帖子詞 夫人閣 其二[A]繞臂雙條達，紅紗晝夢驚。連吹紫雲曲，不及晚籹成。[END]
[Q]端午內中帖子詞 夫人閣 其三[A]綠艾初垂戶，青菰已薦觴。人歸宮殿午，偏覺晝陰長。[END]
[Q]詩一首[A]山人跨雪精，上便不論程。嗅地打不動，笑天休始行。[END]
[Q]登立魚峰[A]載酒聽鶯語，春風到處吹。魚峰如有約，蠟屐正相宜。[END]
[Q]夢中作[A]亭尤逢夜竹，不識自知音。朦朧望明月，終得拂青塵。[END]
[Q]偈[A]今期甚好雪，紛紛如秋月。文殊不出頭，普賢呈醜拙。[END]
[Q]偈[A]今朝六月六，谷泉被氣𡎺。不是上天堂，便是入地獄。[END]
[Q]瑪瑙坡四詠  其一[A]瑪瑙坡前樹，春來亦著華。雨晴煙乍斂，濃艷鬬朝霞。[END]
[Q]瑪瑙坡四詠  其二[A]瑪瑙坡前水，泠泠夏亦寒。夜深明月上，珠顆落冰盤。[END]
[Q]瑪瑙坡四詠  其三[A]瑪瑙坡前路，秋宵獨倚筇。草深藏鬼火，苔老絕人蹤。[END]
[Q]瑪瑙坡四詠  其四[A]瑪瑙坡前石，堅貞可補天。女媧何處去，冷落沒寒煙。[END]
[Q]山中行[A]苒苒巖上雲，潺潺澗中水。山鳥如喚人，喃喃深林裏。[END]
[Q]秋病[A]買藥囊無金，伏枕頭有霜。夜深不得睡，隙月射秋床。[END]
[Q]聞蛩[A]沉沉向秋暮，切切聲相續。夜靜草堂深，閑床照孤燭。[END]
[Q]湖上閑坐[A]終日湖亭坐，悠悠萬慮閑。眼前何所有，寒水與秋山。[END]
[Q]池上[A]漚生復漚滅，水濕元無異。盡日倚欄看，無人知此意。[END]
[Q]病中懷石壁行紹上人[A]石壁春歸去，孤山秋未來。夜深扶病坐，明月照蒼苔。[END]
[Q]池上[A]荷葉罩芙蓉，員香映嫩紅。佳人南陌上，翠蓋立春風。[END]
[Q]辭世[A]戍亥重逢日，乾坤透迥時。幻身今已脫，明日有丹梯。[END]
[Q]皇帝閣立春帖子[A]北陸凝陰盡，千門淑氣新。年年金殿裏，寶字貼宜春。[END]
[Q]峴山[A]羊公民愛深，原叔復善政。緝祠流聲詩，才德交輝映。[END]
[Q]邵武作[A]愛重八九月，登高上下樓。林紅雲白處，寒瀨泊漁舟。[END]
[Q]日暮游東澗  其一[A]極目生晚照，溪雲偶成朵。大樸曾未分，青山自唯我。[END]
[Q]日暮游東澗  其二[A]極目生晚照，遠樹籠微陰。誰知清淺流，别有滄海深。[END]
[Q]日暮游東澗  其三[A]極目生晚照，幽情眷蘭芷。白蘋葉裏風，不在秋江起。[END]
[Q]日暮游東澗  其四[A]極目生晚照，步影何遲遲。歸禽古木中，相對頻相窺。[END]
[Q]日暮游東澗  其五[A]極目生晚照，蓬萊匪仙境。釣得十二鼇，重來謝孤影。[END]
[Q]送僧[A]松風清未休，水月淡相對。去來非等閑，必許孤雲會。[END]
[Q]頌雲門九九八十一  其二[A]九九八十一，大勳不豎賞。若謂無詨訛，金剛曾合掌。[END]
[Q]擬寒山送僧[A]擇木有靈禽，寒空寄羽翼。不止蓬萊山，冥冥去何極。[END]
[Q]寄于秘丞  其一[A]石徑通巖竇，引步藏欹側。蓬萊人不來，掃盡蒼苔色。[END]
[Q]寄于秘丞  其二[A]飛瀑千萬層，五月狀冰雪。將期雲霧開，永夜對孤月。[END]
[Q]答當生不生[A]咄咄休强名，芻狗亦爲累。寂寥金粟身，曾未求諸己。[END]
[Q]春日懷古  其一[A]門外春將半，巖冰暖有聲。玄沙曾未到，虛得偃溪名。[END]
[Q]春日懷古  其二[A]門外春將半，青青野色分。桃花開欲盡，無處覓靈雲。[END]
[Q]春日懷古  其三[A]門外春將半，羣芳鬭盛時。鄰家有庭柏，諸祖共相知。[END]
[Q]春日懷古  其四[A]門外春將半，幽禽語共新。寶陀巖上客，應笑未歸人。[END]
[Q]革轍二門  其一[A]劫火曾洞然，木人淚先落。可憐傅大士，處處失樓閣。[END]
[Q]革轍二門  其二[A]德雲閑古錐，幾下妙峰頂。喚他癡聖人，擔雪共填井。[END]
[Q]革轍二門  其三[A]祖佛未生前，已震塗毒鼓。如今誰樂聞，請試分回互。[END]
[Q]革轍二門  其四[A]宛轉復宛轉，真金休百鍊。喪却毗耶離，無人解看箭。[END]
[Q]擬弋者慕[A]翠羽立高枝，危巢對落輝。碧潭千萬丈，直下取魚歸。[END]
[Q]寄靈隱惠明禪師  其二[A]海嶠生片雲，有時忽如蓋。不挂飛來峰，悠悠擬何待。[END]
[Q]僧問四賓主因而有頌頌之  其九[A]賓主分不分，顢頇絕異聞。解布勞生手，寄言來白雲。[END]
[Q]春日示衆  其一[A]門外春將半，閑花處處開。山童不用折，幽鳥自銜來。[END]
[Q]春日示衆  其二[A]門外春將半，閑花處處開。山童曾折後，幽鳥不銜來。[END]
[Q]送僧[A]千峰雨雪時，别我情何極。不知天地間，更有誰相識。[END]
[Q]送僧歸天童[A]峨峨太白峰，倚翠列霄岸。羨君乘興歸，凭欄與誰看。[END]
[Q]經古堰偶作[A]出城四十里，古堰若天外。飛棹清淺中，孤影自相對。[END]
[Q]賦病鶴送奉倫禪者[A]欲飛飛未得，冷泊杉松枝。如何垂天雲，遠遠同一涯。[END]
[Q]送久禪德歸蘭亭[A]右軍墨池月，照我復照誰。千里忽相到，中峰多病師。[END]
[Q]酬江公見寄[A]曾荅鴈門偈，爲憐同社人。多慙惠休句，偕得此陽春。[END]
[Q]山居[A]窈窕垂澗蘿，蒙茸黃葛花。鴛鴦憐碧水，照影舞金沙。[END]
[Q]偶題[A]魂夢天南垂，宿昔萬里道。池臺花氣深，到處生春草。[END]
[Q]客中有感[A]天地一身在，頭顱五十過。流年消壯志，空使淚成河。[END]
[Q]憶家二首 一[A]新霽颺林初，蘋花貼岸舒。故鄉今夜月，猶得照孤廬。[END]
[Q]憶家二首 二[A]樹擁溪邊閣，山浮雨後嵐。白頭歸未得，夢裏望江南。[END]
[Q]江行二首 一[A]暝色滄州迥，秋聲玉峽長。只因江上月，不覺過潯陽。[END]
[Q]江行二首 二[A]晚泊長江口，寒沙白似霜。年光流不盡，東去水聲長。[END]
[Q]偶題[A]越女收龍眼，蠻兒拾象牙。長安千萬里，走馬送誰家。[END]
[Q]關中傷亂後[A]去歲干戈險，今年蝗旱憂。關西歸戰馬，海內賣耕牛。[END]
[Q]楚江懷古[A]騷靈不可見，楚些竟誰聞。欲采蘋花去，滄州隔暮雲。[END]
[Q]張飛廟[A]威名垂萬古，勇力冠當時。回首三分國，何人賦黍離。[END]
[Q]生公講臺[A]暝色護樓臺，陰雲晝未開。一塵無處著，花雨遍蒼苔。[END]
[Q]席上聽琴[A]高堂流月明，萬籟不到耳。一聽清心魂，飛絮春紛起。[END]
[Q]酬雍秀才二首 一[A]晚市人煙合，歸帆帶夕陽。棲遲未歸客，猶著錦衣裳。[END]
[Q]酬雍秀才二首 二[A]臥病茅窗下，驚聞兩月過。興來聊賦詠，清婉逼陰何。[END]
[Q]竹[A]窗戶盡蕭森，空堦凝碧陰。不緣冰雪裏，爲識歲寒心。[END]
[Q]句[A]瘴雨出虹蝀，蠻煙渡江急。嘗聞島夷俗，犀象滿城邑。[END]
[Q]惜花[A]落盡萬株紅，無人解繫風。今朝芳徑裏，惆悵錦機空。[END]
[Q]衝夜行[A]夜行無月時，古路多荒榛。山鬼搖把火，自照不照人。[END]
[Q]夜愁曲[A]歌者歌未絕，愁人愁轉增。空把琅玕枝，強挑無心燈。[END]
[Q]雜古詞五首 一[A]可憐江北女，慣唱江南曲。搖蕩木蘭舟，雙鳧不成浴。[END]
[Q]雜古詞五首 二[A]郎爲七上香，妾作籠下灰。歸時即暖熱，去罷生塵埃。[END]
[Q]雜古詞五首 三[A]夜裁鴛鴦綺，朝織蒲桃綾。欲試一寸心，待縫三尺冰。[END]
[Q]雜古詞五首 四[A]憐時魚得水，怨罷商與參。不如山梔子，却能結同心。[END]
[Q]雜古詞五首 五[A]紅顏感暮花，白日同流水。思君若孤燈，一夜一心死。[END]
[Q]幼女詞[A]幼女纔六歲，未知巧與拙。向夜在堂前，學人拜新月。[END]
[Q]買地詞[A]買地不惜錢，爲多芳桂叢。所期在清涼，坐起聞香風。[END]
[Q]弋陽訪古[A]行逢葛溪水，不見葛仙人。空拋青竹杖，呪作葛陂神。[END]
[Q]幽居樂[A]萬籟不在耳，寂寥心境清。無妨數莖竹，時有蕭蕭聲。[END]
[Q]湘川懷古[A]湘水終日流，湘妃昔時哭。美色已成塵，淚痕猶在竹。[END]
[Q]寒夜[A]三復招隱吟，不知寒夜深。看看西來月，移到青天心。[END]
[Q]湘竹詞[A]萬古湘江竹，無窮奈怨何。年年長春筍，只是淚痕多。[END]
[Q]觀花後遊慈恩寺[A]世事知難了，應須問苦空。羞將看花眼，來入梵王宮。[END]
[Q]乞巧詞[A]乞巧望星河，雙雙並綺羅。不嫌針眼小，只道月明多。[END]
[Q]不見來詞[A]烏鵲語千回，黃昏不見來。漫教脂粉匣，閉了又重開。[END]
[Q]夜起來[A]香銷連理帶，塵覆合歡桮。嬾臥相思枕，愁吟夜起來。[END]
[Q]笑卿卿詞[A]笑向卿卿道，躭書夜夜多。出來看玉兔，又欲過銀河。[END]
[Q]感遇詞[A]一種貌如仙，人情要自偏。羅敷有底好，最得使君憐。[END]
[Q]及第後夜訪月仙子[A]自喜尋幽夜，新當及第年。還將天上桂，來訪月中仙。[END]
[Q]定情樂 一[A]敢嗟君不憐，自是命不諧。著破三條裙，却還雙股釵。[END]
[Q]定情樂 二[A]感郎雙條脫，新破八幅綃。不惜榆莢錢，買人金步搖。[END]
[Q]宿南一上人山房[A]窗牖月色多，坐臥禪心靜。青鬼來試人，夜深弄燈影。[END]
[Q]蘭渚泊[A]家在洞水西，身作蘭渚客。天晝無纖雲，獨坐空江碧。[END]
[Q]經吳真君舊宅[A]古仙煉丹處，不測何歲年。至今空宅基，時有五色煙。[END]
[Q]古相思[A]十訪九不見，甚於菖蒲花。可憐雲中月，今夜墮我家。[END]
[Q]瀑布[A]豁開青冥顛，寫出萬丈泉。如裁一條素，白日懸秋天。[END]
[Q]金尺石[A]丹砂畫頑石，黃金橫一尺。人世較短長，仙家愛平直。[END]
[Q]秋洞宿[A]夜深秋洞裏，風雨報龍歸。何事觸人睡，不教胡蝶飛。[END]
[Q]送薛二十三郎中赴婺州[A]我住浙江西，君去浙江東。日日心來往，不畏浙江風。[END]
[Q]別杭州[A]醉與江濤別，江濤惜我遊。他年婚嫁了，終老此江頭。[END]
[Q]秋中夜坐[A]疎散永無事，不眠常夜分。月中松露滴，風引鶴同聞。[END]
[Q]晦日送窮三首 一[A]年年到此日，瀝酒拜街中。萬戶千門看，無人不送窮。[END]
[Q]晦日送窮三首 二[A]送窮窮不去，相泥欲何爲。今日官家宅，淹留又幾時。[END]
[Q]晦日送窮三首 三[A]古人皆恨別，此別恨消魂。只是空相送，年年不出門。[END]
[Q]春日遊慈恩寺[A]年長歸何處，青山未有家。賞春無酒飲，多看寺中花。[END]
[Q]和李十二舍人冬至日[A]獻壽人皆慶，南山復北堂。從今千萬日，此日又初長。[END]
[Q]訪僧法通不遇[A]訪師師不遇，禮佛佛無言。依舊將煩惱，黃昏入宅門。[END]
[Q]詠新菊[A]黃金色未足，摘取且嘗新。若待重陽日，何曾異衆人。[END]
[Q]題鶴雛[A]羽毛生未齊，嶛峭醜於雞。夜夜穿籠出，擣衣碪上棲。[END]
[Q]老馬[A]臥來扶不起，唯向主人嘶。惆悵東郊道，秋來雨作泥。[END]
[Q]秋蝶二首 一[A]秦樓花發時，秦女笑相隨。及到秋風日，飛來欲問誰。[END]
[Q]秋蝶二首 二[A]似厭栖寒菊，翩翩占晚陽。愁人如見此，應下淚千行。[END]
[Q]共友人看花[A]愁將萬里身，來伴看花人。何事獨惆悵，故園還又春。[END]
[Q]雪[A]盡道豐年瑞，豐年事若何。長安有貧者，爲瑞不宜多。[END]
[Q]遊龍門分題十五首 伊川泛舟[A]春谿漸生溜，演漾迴舟小。沙禽獨避人，飛去青林杪。[END]
[Q]遊龍門分題十五首 自菩提步月歸廣化寺[A]春巖瀑泉響，夜久山已寂。明月浄松林，千峯同一色。[END]
[Q]遊龍門分題十五首 白傅墳[A]芳荃奠蘭酌，共弔松林裏。溪口望山椒，但見浮雲起。[END]
[Q]遊龍門分題十五首 晚登菩提上方[A]野色混晴嵐，蒼茫辨煙樹。行人下山道，猶向都門去。[END]
[Q]晚過水北[A]寒川消積雪，凍浦漸通流。日暮人歸盡，沙禽上釣舟。[END]
[Q]遠山[A]山色無還近，看山終日行。峯巒隨處改，行客不知名。[END]
[Q]三橋詩 宜遠[A]朱欄明綠水，古柳照斜陽。何處偏宜望，清漣對女郎。[END]
[Q]三橋詩 飛蓋[A]鳴騶入遠樹，飛蓋渡長橋。水闊鷺雙起，波明魚自跳。[END]
[Q]三橋詩 望佳[A]輕舟轉孤嶼，幽浦漾平波。回看望佳處，歸路逐魚歌。[END]
[Q]擬玉臺體七首 欲眠[A]行人夜已斷，明河南陌頭。雙璫不擬解，更欲要君留。[END]
[Q]擬玉臺體七首 携手曲[A]落日堤上行，獨歌携手曲。却憶携手人，處處春華綠。[END]
[Q]擬玉臺體七首 雨中歸[A]朝看樓上雲，日幕城南雨。路遠香車遲，迢迢向何所。[END]
[Q]擬玉臺體七首 別後[A]連環結連带，贈君情不忘。暫別莫言易，一夕九回腸。[END]
[Q]擬玉臺體七首 夜夜曲[A]浮雲吐明月，流影玉階陰。千里雖共照，安知夜夜心。[END]
[Q]落日窗中坐[A]朝聞驚禽去，日暮見禽歸。瑶琴坐不理，含情復爲誰。[END]
[Q]落日窗中坐 領邊繡[A]雙鴛刺繡領，粲爛五文章。暫近已復遠，猶持歌扇障。[END]
[Q]初秋普明寺竹林小飲餞梅聖俞分韻得亭臯木葉下五首  其一[A]臨水復欹石，陶然同醉醒。山霞坐未斂，池月來亭亭。[END]
[Q]初秋普明寺竹林小飲餞梅聖俞分韻得亭臯木葉下五首  其二[A]洛城風日美，秋色滿蘅臯。誰同茂林下，掃葉酌松醪。[END]
[Q]初秋普明寺竹林小飲餞梅聖俞分韻得亭臯木葉下五首  其三[A]野水竹間清，秋山酒中綠。送子此酣歌，淮南應落木。[END]
[Q]初秋普明寺竹林小飲餞梅聖俞分韻得亭臯木葉下五首  其四[A]勸客芙蓉盃，欲搴芙蓉葉。垂楊礙行舟，演漾回輕楫。[END]
[Q]初秋普明寺竹林小飲餞梅聖俞分韻得亭臯木葉下五首  其五[A]山水日已佳，登臨同上下。衰蘭尚可採，欲贈離居者。[END]
[Q]和人三橋  其一[A]笳鼓下層臺，旌旗轉和嶼。橋響騖歸軒，溪明望行炬。[END]
[Q]和人三橋  其二[A]北臨白雲澗，南望清風閣。出樹見人行，隔溪聞魚躍。[END]
[Q]和人三橋  其三[A]斷虹跨曲岸，倒影涵清波。爲愛斜陽好，迴舟特特過。[END]
[Q]絕句[A]冷雨漲焦陂，人去陂寂寞。惟有霜前花，鮮鮮對高閣。[END]
[Q]和梅聖俞杏花[A]誰道梅花早，殘年豈是春。何如艷風日，獨自占芳辰。[END]
[Q]花山寒食[A]客路逢寒食，花山不見花。歸心隨北鴈，先向洛陽家。[END]
[Q]和聖俞百花洲二首  其一[A]野岸溪幾曲，松蹊穿翠陰。不知芳渚遠，但愛綠荷深。[END]
[Q]和聖俞百花洲二首  其二[A]荷深水風闊，雨過清香發。暮角起城頭，歸橈带明月。[END]
[Q]春帖子詞 皇帝閤六首 其一[A]萌牙資暖律，養育本仁心。顧彼蒼生意，安知帝力深。[END]
[Q]春帖子詞 皇帝閤六首 其二[A]陽進升君子，陰消退小人。聖君南面治，布政法新春。[END]
[Q]春帖子詞 皇帝閤六首 其三[A]氣候三陽始，勾萌萬物新。雷聲初發號，天下已知春。[END]
[Q]春帖子詞 皇后閤五首 其一[A]御水冰銷綠，宮梅雪壓香。新年賀交泰，白日漸舒長。[END]
[Q]春帖子詞 皇后閤五首 其二[A]藹藹珠簾日，溶溶碧瓦煙。漪漣采荇水，和暖浴蠶天。[END]
[Q]春帖子詞 夫人閤五首 其一[A]太史頒時令，農家候土牛。青林自花發，黄屋爲民憂。[END]
[Q]春帖子詞 夫人閤五首 其二[A]元會千官集，新春萬物同。測圭知日永，占歲嘉時豐。[END]
[Q]端午帖子詞 皇帝閤六首 其一[A]天清槐露浥，歲熟麥風涼。五日標嘉節，行齡獻壽觴。[END]
[Q]端午帖子詞 皇帝閤六首 其二[A]午位星杓正，人間令節同。四時和玉燭，萬物被薰風。[END]
[Q]端午帖子詞 皇帝閤六首 其三[A]舜舞來遐俗，堯仁浹九區。五兵消以德，何用赤靈符。[END]
[Q]端午帖子詞 皇后閤五首 其一[A]畫扇催迎暑，靈符喜辟邪。風光麗宮禁，時節重仙家。[END]
[Q]端午帖子詞 皇后閤五首 其二[A]椒塗承茂渥，嬪壺範柔儀。更以親蠶繭，紉爲續命絲。[END]
[Q]端午帖子詞 溫成皇后閤四首 其一[A]密葉花成子，新巢燕引雛。君心多感舊，誰獻辟兵符。[END]
[Q]端午帖子詞 溫成皇后閤四首 其二[A]旭日映簾生，流暉槿艷明。紅顔易零落，何異此花榮。[END]
[Q]端午帖子詞 夫人閤五首 其一[A]梅黄初過雨，麥實已登秋。避暑多佳賞，皇歡奉豫遊。[END]
[Q]端午帖子詞 夫人閤五首 其二[A]鳴蜩驚早夏，鬭草及良辰。共薦菖華酒，君王壽萬春。[END]
[Q]端午帖子詞 夫人閤五首 其三[A]楚俗傳筒黍，江人喜競舡。深宮亦行樂，綵索續長年。[END]
[Q]端午帖子 皇帝閤六首 其一[A]天容清永晝，風色秀含薰。五日逢佳節，千齡奉聖君。[END]
[Q]端午帖子 皇帝閤六首 其二[A]綵索盤中結，楊梅糉裏紅。宮闈九重樂，風俗萬方同。[END]
[Q]端午帖子 皇帝閤六首 其三[A]寶典標靈日，明離正午方。五行當火德，萬壽續天長。[END]
[Q]端午帖子 皇后閤五首 其一[A]繭館覆柔桑，新絲引更長。紉爲五色縷，續壽獻君王。[END]
[Q]端午帖子 皇后閤五首 其二[A]槐綠陰初合，榴繁豔欲然。翠筒傳角黍，嘉節慶年年。[END]
[Q]端午帖子 溫成閤四首 其一[A]香黍筒爲糉，靈苗艾作人。芳音邈已遠，節物自常新。[END]
[Q]端午帖子 溫成閤四首 其二[A]珠箔涼颸入，金壺晝刻長。鸞臺塵不動，銷盡故時香。[END]
[Q]端午帖子 夫人閤五首 其一[A]冰壺凝皓彩，水殿漾輕漣。繡繭誇新巧，縈絲喜續年。[END]
[Q]端午帖子 夫人閤五首 其二[A]黄金仙杏粉，赤玉海榴房。共鬭今朝勝，盈襜百草香。[END]
[Q]芙蓉花二首  其一[A]溪邊野芙蓉，花水相媚好。半看池蓮盡，獨伴霜菊槁。[END]
[Q]芙蓉花二首  其二[A]紅芳曉露濃，綠樹秋風冷。共喜巧回春，不妨閑弄影。[END]
[Q]偈[A]馬祖纔陞堂，雄峰便卷席。春風一陳來，滿地花狼藉。[END]
[Q]題趙昌父山居八詠 竹隠[A]大隠隠於酒，小隠隠於竹。何不呼麴生，來同此君宿。[END]
[Q]題趙昌父山居八詠 晏齋[A]五陵槿梢花，千駟草頭露。富貴人始傳，屢空今不數。[END]
[Q]題趙昌父山居八詠 苔竹軒[A]青士長得瘦，翠兄工買貧。向來素愛者，已賺一詩人。[END]
[Q]題趙昌父山居八詠 兩峰堂[A]踏得草鞋穿，行得汗脚損。却換一枝藤，拄到雙玉笋。[END]
[Q]題趙昌父山居八詠 已矣軒[A]蠻觸無休日，菟裘有別天。撫松非已矣，采菊未悠然。[END]
[Q]題趙昌父山居八詠 倚雲亭[A]俗子令眼白，瑞峰令眼青。自移聽雨榻，且上倚雲亭。[END]
[Q]題趙昌父山居八詠 霞牖[A]夕借月爲燭，晨將霞作簾。猶言貧到骨，不悟取傷廉。[END]
[Q]題趙昌父山居八詠 青氈堂[A]客來借氈看，笑指一書策。不管賣不行，且圖偷不得。[END]
[Q]隔岸[A]隔岸淮南樹，中流渡北人。數來無急務，一數一回新。[END]
[Q]甲寅二月十八日牡丹初發[A]排日上牙牌，記花先後開。看花不子細，過了却重回。[END]
[Q]燕脂樓子[A]樓子燕脂色，燈前艷更鮮。看花直到曉，今夕不成眠。[END]
[Q]登度雪臺[A]欲問金沙信，聊登度雪臺。碧桃良解事，開過架梢來。[END]
[Q]題王才臣南山隠居六詠 莊敬日强齋[A]居人晏猶眠，行子夕未宿。此心從何生，却道力不足。[END]
[Q]題王才臣南山隠居六詠 格齋[A]讀書輪何知，問羊馬何與。二理仍兩心，終無研究處。[END]
[Q]題王才臣南山隠居六詠 南谷[A]我生本南溪，我長寓南谷。是子底無良，奪我谷中菊。[END]
[Q]題王才臣南山隠居六詠 竹亭[A]春亦只如是，冬亦只如是。別有一清風，請君參此味。[END]
[Q]題王才臣南山隠居六詠 松庵[A]與花不同色，與竹元同德。風月偏相尋，携手清涼國。[END]
[Q]題王才臣南山隠居六詠 腴亭[A]蜀張與蜀花，鄉人相解后。人存花更腴，人去花亦瘦。[END]
[Q]寄題劉巨卿家六詠 詣齋[A]紫鸞自超詣，一日可天地。兒郎但讀書，聖處底難至。[END]
[Q]寄題劉巨卿家六詠 蒙齋[A]是心如維斗，萬物所取正。蒙之以微雲，孤光更淵靚。[END]
[Q]寄題劉巨卿家六詠 拙庵[A]天下無箇事，巧著事便生。濂溪一賦在，座右不須銘。[END]
[Q]寄題劉巨卿家六詠 西隠[A]山林與朝市，隠處俱未是。只箇西枝西，默坐且求志。[END]
[Q]寄題劉巨卿家六詠 壺天[A]其大彌九蒼，其小貯一壺。靜觀性中天，大小竟何如。[END]
[Q]寄題劉巨卿家六詠 來薰軒[A]薰風自南來，萬象皆披襟。老子本不熱，看他度青林。[END]
[Q]小酌[A]酒入春逾勁，天寒燭始明。偶然傾一盞，政爾忽三更。[END]
[Q]芍藥初生[A]芍藥新移種，紅拳餐萬雛。看來已可愛，未問有花無。[END]
[Q]寄題萬元享舍人園亭七景 意山[A]不識弁山面，相逢笠澤詩。祇應晚雲散，玉立對門時。[END]
[Q]寄題萬元享舍人園亭七景 蒲魚港[A]蒲牙長幾何，已足庇玉尺。只恐如主人，潜逃逃不得。[END]
[Q]寄題萬元享舍人園亭七景 溪雲[A]閣前三面山，閣下一溪水。雲出戲作霖，却歸宿簷裏。[END]
[Q]寄題萬元享舍人園亭七景 閑世界[A]要尋閑世界，不在世界外。明月與清風，何朝不相對。[END]
[Q]寄題萬元享舍人園亭七景 也賢[A]架亭元用木，一夕化爲竹。醉眼碧成朱，若箇是蒼玉。[END]
[Q]寄題萬元享舍人園亭七景 倚苕[A]何處苕溪好，請君來倚樓。西山也驩喜，奔走入簾鈎。[END]
[Q]寄題萬元享舍人園亭七景 綿隠堂[A]試問隠綿上，何如隠東山。出處兩無閡，世間出世間。[END]
[Q]同次公觀細陂小坐行店[A]店歇疑爲旅，溪行當出郊。莓苔依斷蓼，翡翠上寒梢。[END]
[Q]與子上野步[A]籬落深深巷，茅茨小小家。冬晴好行脚，何處不梅花。[END]
[Q]上元前一日遊東園看紅梅三首  其一[A]欲折紅梅朶，看來不忍攀。週迴尋四處，恰得一枝繁。[END]
[Q]溪邊月上二首  其一[A]正月十四夜，如何月便團。似知吾輩出，預借上元看。[END]
[Q]溪邊月上二首  其二[A]片子黄金餠，看來只管高。忽然落溪水，雜碎作銀濤。[END]
[Q]春晴[A]日透微風暖，風揉嫩日佳。祇知趲桃李，不道落梅花。[END]
[Q]寄題太和丞公沈君公館亭臺四詠 真清亭[A]蒼髯秦大夫，瘦骨孤竹君。主人似二子，二子似主人。[END]
[Q]寄題太和丞公沈君公館亭臺四詠 特秀亭[A]秋月弄長江，平地點遠岫。贊府詩句中，字字江山秀。[END]
[Q]寄題太和丞公沈君公館亭臺四詠 成蹊亭[A]紅雨未隨風，白雪忽滿枝。祇今正月尾，政是斷腸時。[END]
[Q]寄題太和丞公沈君公館亭臺四詠 讀書臺[A]庭散紙尾鶩，窗聚案頭螢。無端循除水，也學夜誦聲。[END]
[Q]寄題分宜李克明上舍高居二詠 不礙雲山樓[A]想見謫仙裔，卷簾雙眼寒。雲山千疊碧，飛舞入欄干。[END]
[Q]寄題分宜李克明上舍高居二詠 東塾[A]一鳳領四雛，夜作吾伊聲。梧桐高拂日，好去瑞堯庭。[END]
[Q]踏青[A]雨換溪溪玉，花呈嶺嶺春。秧田暄處早，茅屋補痕新。[END]
[Q]夙興待旦二絕  其一[A]覺後難重睡，醉餘還獨醒。東窗不肯白，挑盡一燈青。[END]
[Q]夙興待旦二絕  其二[A]村裏無銅漏，金鷄管殺更。百聲猶未曉，却等第三聲。[END]
[Q]子年劉郎寫余老貌求贊[A]鬢少梳欲無，髭短鑷更少。搔鬢祗撚髭，覓句何日了。[END]
[Q]晚宿小羅田四首  其三[A]蕭灑低低屋，虛明小小窗。客間那得許，窗外更寒江。[END]
[Q]晚宿小羅田四首  其四[A]白酒聊三盞，青燈欲二更。倦來乘急睡，過了睡難成。[END]
[Q]甲子初春即事六首  其一[A]老子燒香罷，蜂兒作隊來。徘徊繞襟袖，將謂是花開。[END]
[Q]甲子初春即事六首  其二[A]臘去寒猶在，春來花未開。東風忽然到，放盡一園梅。[END]
[Q]甲子初春即事六首  其三[A]徑李渾穠白，山桃半淡紅。杏花紅又白，非淡亦非穠。[END]
[Q]甲子初春即事六首  其四[A]只有觀書樂，其如病眼何。但令吾意適，不必卷頭多。[END]
[Q]甲子初春即事六首  其五[A]驟暖如初夏，通身退裌衣。只言寒已去，却等五更歸。[END]
[Q]甲子初春即事六首  其六[A]人怨花遲發，天教暖早催。不知要催落，却道是催開。[END]
[Q]二月十四日曉起看海棠八首  其一[A]過雨天猶濕，新晴日尚寒。懸知曉粧好，破霧急來看。[END]
[Q]二月十四日曉起看海棠八首  其二[A]初日光殊薄，晴梢露正濃。真珠粧未穩，更著柳邊風。[END]
[Q]二月十四日曉起看海棠八首  其三[A]晚得看花訣，丁寧趁絕晨。乘他醉眠起，別是一精神。[END]
[Q]二月十四日曉起看海棠八首  其四[A]四面花光合，一身香霧紅。忽從霞綺上，跳下錦城中。[END]
[Q]二月十四日曉起看海棠八首  其五[A]花密無重數，看來眼轉迷。化爲花世界，忘却日東西。[END]
[Q]二月十四日曉起看海棠八首  其六[A]外種百來樹，中安一小亭。放眸紅未了，紅了是天青。[END]
[Q]二月十四日曉起看海棠八首  其七[A]老子侵星起，蜂兒先我忙。淵才無鼻孔，信口道無香。[END]
[Q]二月十四日曉起看海棠八首  其八[A]除却牡丹了，海棠當亞元。豔超紅白外，香在有無間。[END]
[Q]寄題袁機仲侍郎殿撰建溪北山四景 妙浄庵[A]韓子不肯佛，饒操苦出家。何如妙浄老，紫橐碧蓮花。[END]
[Q]寄題袁機仲侍郎殿撰建溪北山四景 冰壺閣[A]竹國風世界，梅兄雪友朋。地清無可比，且道玉壺冰。[END]
[Q]寄題袁機仲侍郎殿撰建溪北山四景 玉虹橋[A]銀河月外來，玉虹天上落。騎虹弄銀河，人間無箇樂。[END]
[Q]寄題袁機仲侍郎殿撰建溪北山四景 抗雲亭[A]脚底一朶雲，乘之繞空碧。前身王子喬，今代李太白。[END]
[Q]易允升畫像贊[A]疎髯撚欲無，短鬢搔已秃。定知得句來，暗喜見眉目。[END]
[Q]嚴陵决曹易允升自官下遣騎歸寫予老醜因題其額[A]玉泉半潭冰，釣臺萬壑雪。汝往訪客星，剩挾一磨衲。[END]
[Q]又自贊[A]清風索我吟，明月勸我飲。醉倒落花前，天地即衾枕。[END]
[Q]立春日[A]何處新春好，深山處士家。風光先著柳，日色款催花。[END]
[Q]儲福宮[A]所憂目力盡，未問兩足酸。雲峯三十六，一一皆可觀。[END]
[Q]楊梅  其一[A]紅實綴青枝，爛漫照前塢。不及杏繁時，林間有仙虎。[END]
[Q]楊梅  其二[A]止渴還相似，和羹諒亦同。不思五和裏，調濟荷元功。[END]
[Q]春宮[A]桃李六宮寂，君王在石渠。臨鸞悔梳洗，女色不如書。[END]
[Q]戒惜字紙[A]萬般諸字文，即與藏經同。安在不浄處，墮作厠中蟲。[END]
[Q]裂衣書詩寄弟[A]城池不高深，無財又無兵。惟有死報國，來生作弟兄。[END]
[Q]梅境[A]僊家瑶林天，移來在江國。誰歟境中人，山立而玉色。[END]
[Q]桂莊[A]不求田二頃，只種桂爲莊。秋滿黄金粟，飽餐風露香。[END]
[Q]仁山[A]山爲仁者樂，况復字爲仁。坐與茲山對，靜中天地春。[END]
[Q]題月磯詩藁[A]古苔磯上立，釣爲月明垂。夜半清歌起，無魚釣得詩。[END]
[Q]湖上釣者[A]荷風湖面曉，垂釣柳陰中。何日能蓑笠，扁舟此興同。[END]
[Q]題雪竹扇[A]此君腰不折，玉立有餘清。曉窗擁鼻吟，聽渠落冰聲。[END]
[Q]王君猷花圃八絕 海棠城[A]家住山水國，種花以爲城。詩將日登陴，圍春驅酒兵。[END]
[Q]王君猷花圃八絕 薇香洞[A]密粟出濃紫，幽花間深黄。有誰吟其間，含香一薇郎。[END]
[Q]王君猷花圃八絕 若春[A]靜中見萬物，各各有春意。收拾入襟懷，陽和散天地。[END]
[Q]王君猷花圃八絕 花谷[A]羣花各嬌春，粲若錦繡谷。於焉日逍遥，中有人如玉。[END]
[Q]王君猷花圃八絕 橘隠[A]商山不茹芝，對弈寄此橘。巴人忽招隠，似爲子房出。[END]
[Q]王君猷花圃八絕 臨清橋[A]通渠入小池，循除㶁㶁鳴。羣魚忽悠然，過橋聞屐聲。[END]
[Q]王君猷花圃八絕 山扉[A]一逕綠陰去，隠隠花竹幽。主人地行仙，終日杖屨遊。[END]
[Q]王君猷花圃八絕 鑑池[A]春風鑑池水，長年弄清暉。仙翁晚歸來，子孫笑牽衣。[END]
[Q]感山十詠 松關[A]舍舟上招提，遥入松林間。透脫俗塵網，是名第一關。[END]
[Q]感山十詠 翠鎖[A]濃綠滴濕衣，煙嵐翠交鎖。名韁莫能縶，方此不失我。[END]
[Q]感山十詠 感山[A]山以感爲名，可見天地情。萬籟恬不作，風來自松聲。[END]
[Q]感山十詠 石橋[A]石梁平砥似，池水明鏡如。晚凉散步穩，凭欄此觀魚。[END]
[Q]感山十詠 華嚴堂[A]寂寂華嚴堂，富貴佛境界。何須九九編，吾有艮一卦。[END]
[Q]感山十詠 旃檀林[A]心清聞妙香，宴坐旃檀林。坐香元不斷，莫作死灰心。[END]
[Q]感山十詠 慈航[A]佛手撐慈航，尚欲濟我人。寄語作舟者，江濤渺無津。[END]
[Q]感山十詠 甘露臺[A]有唐太和年，宮中亦甘露。曾不如此臺，空山自甘霪。[END]
[Q]感山十詠 雪窗[A]地爐宿松火，紙帳橫梅枝。春蟲撲蔌蔌，惟有蒲團知。[END]
[Q]感山十詠 雲卧菴[A]動靜貴一如，妙處非塊坐。高人定不死，枕此白雲卧。[END]
[Q]先賢八詠 三閭紉蘭[A]三閭紉佩秋，志在公子蘭。荃不察予衷，江干淚潺湲。[END]
[Q]先賢八詠 濂溪愛蓮[A]斯蓮君子花，幾爲佛所汙。先生獨拈出，萬世知向慕。[END]
[Q]先賢八詠 靖節採菊[A]腰不爲米折，頭獨採菊低。晚節名元亮，思與隆中齊。[END]
[Q]先賢八詠 和靖探梅[A]孤山養孤鶴，宜與梅爲隣。處士若輕出，梅花應笑人。[END]
[Q]先賢八詠 嵇康撫琴[A]先生人中豪，志不肯司馬。一曲廣陵散，絕世不可寫。[END]
[Q]先賢八詠 謝安圍碁[A]安石廊廟姿，豈不嫻將略。氐奴驚偉人，良已先得著。[END]
[Q]先賢八詠 杜甫吟詩[A]平生忠義心，一飯不少忘。臣甫寧餓死，願君堯舜唐。[END]
[Q]先賢八詠 李白醉酒[A]殿前伸脚時，奴視高力士。羣閹旁吐舌，翰林醒不醉。[END]
[Q]蝶  其一[A]磔索銀鬚細，翩翩粉翅柔。百花巡已遍，入夢戲莊周。[END]
[Q]蝶  其二[A]款款穿芳徑，雙雙度短牆。不知身是幻，抵死戀花香。[END]
[Q]月下看白蓮  其一[A]藕花呈素質，兔魄散清光。我試平章看，嫦娥伴六郎。[END]
[Q]月下看白蓮  其二[A]別岸花孤裊，冰姿带月痕。波沈花月影，疑是謫仙魂。[END]
[Q]句  其六[A]岸近田多損，潭深石疊平。村舂林外急，釣艇柳陰橫。[END]
[Q]到石寶岩下二絕  其一[A]十里矗巉岩，移來指顧間。相逢曾識面，元不隔重關。[END]
[Q]到石寶岩下二絕  其二[A]相望各天涯，相看又恐差。朅來山下路，端的到君家。[END]
[Q]小齋四花 梅[A]艾納護春香，橫枝偃霜月。絕憐玉妃面，化作鐵漢骨。[END]
[Q]小齋四花 水仙[A]翠翹玉搔頭，湘妃赴蓬島。如何譜騷人，不收此香草。[END]
[Q]小齋四花 菊[A]晶晶雪前黄，矯矯霜下傑。秋香寧可衰，相與全晚節。[END]
[Q]小齋四花 蠟梅[A]別作一家春，故畹已禾黍。黄香從何來，誰爲東風主。[END]
[Q]題扇  其一[A]溪山隔岸好，風雨過橋危。何似高樓上，停雲且賦詩。[END]
[Q]題扇  其二[A]茂樹坐終日，水流心不競。誰識山中居，萬動歸一靜。[END]
[Q]題扇  其三[A]泉急喧溪碓，山深怯瘦馿。翟湯如肯隠，來此卜幽居。[END]
[Q]題扇  其四[A]紅紫委塵土，綠窗清晝長。安知兩三竹，風已作秋凉。[END]
[Q]題扇  其五[A]欹枕聞春雨，閉門見綠陰。可人歌扇底，猶有惜春心。[END]
[Q]題趙希賢所藏墨竹  其一[A]一竿千百葉，鳳尾翠交加。曾向僊壇種，和風掃落花。[END]
[Q]題趙希賢所藏墨竹  其二[A]新梢霧如沐，斷節霜不枯。西窗夕陽下，此君何可無。[END]
[Q]題趙希賢所藏墨竹  其三[A]謝家庭下玉，化此青琅玕。風標敻不俗，誰謂骨相寒。[END]
[Q]題趙希賢所藏墨竹  其四[A]直節豸獻角，低枝鸞振羽。古色鎮蒼然，非煙亦非雨。[END]
[Q]題畫竹  其一[A]誰謂籊籊竿，乃不如勁草。北風動地來，直節未易倒。[END]
[Q]題畫竹  其二[A]凈洗碧娟娟，顔色如少年。窗前風收雨，階下笋行鞭。[END]
[Q]題畫竹  其三[A]直節老欲枯，初篁瘦而勁。祖孫知幾傳，不改君子性。[END]
[Q]題畫竹  其四[A]新笋籜半含，節下粉猶綠。指日南風來，吹作階庭玉。[END]
[Q]五更  其一[A]僕云月未落，或謂夜過半。曉眠我正濃，漫漫何時旦。[END]
[Q]五更  其二[A]一雞一雞鳴，夢覺天未曉。誰較夜短長，我睡不可少。[END]
[Q]五更  其三[A]山寺鐘未鳴，城樓角已奏。角聲正可聽，欹枕續殘漏。[END]
[Q]五更  其四[A]月轉參旗橫，梅花夢方熟。羅浮山忽來，毋乃地脈縮。[END]
[Q]五更  其五[A]杭城打六更，市樓已攢點。流年莫催人，老色將冉冉。[END]
[Q]五更  其六[A]丑夜方向寅，被衾冷如鐵。江南貧者多，奈此霜加雪。[END]
[Q]五更  其七[A]愁多怯長夜，况乃衆病歸。何待六十年，老矣當知非。[END]
[Q]五更  其八[A]雁鳴鶴亦鳴，不待雞戒旦。平生善利心，一鳴思過半。[END]
[Q]五更  其九[A]宰相當此時，已入待漏院。我輩獨何人，擁被猶困倦。[END]
[Q]五更  其一○[A]爐藏火尚紅，雪映窗已白。夢遊無色界，不知身是客。[END]
[Q]枕上  其一[A]雞鳴夜過半，霜氣入孤衾。歲時將脫屣，鄰家方擣砧。[END]
[Q]枕上  其二[A]出門雞一鳴，僕馬蹋曉凍。豈知牧牛兒，正作維魚夢。[END]
[Q]枕上  其三[A]一官振饑荒，一官覆水旱。州里多應酬，田家少愁嘆。[END]
[Q]續演雅十詩  其一[A]海青羽中虎，燕燕能制之。小隙沈大舟，關尹不吾欺。[END]
[Q]續演雅十詩  其二[A]草食押不蘆，雖死元不死。未見滌腸人，先聞棄簀子。[END]
[Q]續演雅十詩  其三[A]誰令珠玉唾，出彼藜藿腸。仁人不爲寶，良賈宜深藏。[END]
[Q]續演雅十詩  其四[A]嬰啼聞木枝，羝乳見茅茹。何如百年身，反爾無根據。[END]
[Q]續演雅十詩  其五[A]西狩獲白麟，至死意不吐。代北有角端，能通諸國語。[END]
[Q]續演雅十詩  其六[A]纔脫海鶴啄，已登方物輿。仰面勿啾啾，我長非僑如。[END]
[Q]續演雅十詩  其七[A]羯尾大如斛，堅車載不起。此以不掉滅，彼以不掉死。[END]
[Q]續演雅十詩  其八[A]八珍殽龍鳳，此出龍鳳外。荔枝配江䖴，徒誇有風味。[END]
[Q]續演雅十詩  其九[A]灤人薪巨松，童山八百里。世無奚超勇，惆悵渡易水。[END]
[Q]續演雅十詩  其一○[A]兩駝侍雪立，終日饑不起。一覺沙日黄，肉屏那足擬。[END]
[Q]子夜吳歌[A]玄髪照秋水，茱萸香未歇。風吹夜合花，露濕衣上月。[END]
[Q]友人自杭回建寄別三首  其一[A]同來不同去，離別暗銷魂。閩浙若同水，遍舟送到門。[END]
[Q]友人自杭回建寄別三首  其二[A]潮信到巖瀨，水色過衢城。寄潮不寄水，潮去有回程。[END]
[Q]友人自杭回建寄別三首  其三[A]水到衢城盡，梅花上嶺生。不如寄明月，步步送君行。[END]
[Q]秋夜詞[A]愁生山外山，恨殺樹邊樹。隔斷秋月明，不使共一處。[END]
[Q]西巖 天壇[A]風吹軟桂枝，下掃西南氛。壇中仙人影，冉冉化爲雲。[END]
[Q]西巖 天扉[A]朝從雙扉出，莫從雙扉還。狂風吹山花，落我衣袖間。[END]
[Q]西巖 雪壁[A]麻姑東南別，衣袂濕空翠。雪中米黄花，願餉西南使。[END]
[Q]新秋[A]團扇初辭暑，虛簷恰受風。簾花孤月冷，秋在不聲中。[END]
[Q]禽言 日中烏[A]日中有癡烏，食日療饑腹。不省日無光，此身難駐足。[END]
[Q]禽言 梟[A]人誰獨無母，汝母良可悲。汝飽詎幾乎，亦有生子時。[END]
[Q]禽言 夜鶴[A]月黑衆慝起，夜鶴乘時呼。懸知不足畏，奈此淵中□。[END]
[Q]秋懷  其一[A]錢塘八月潮，勝絕聞古今。吳兒識潮耳，不識潮中心。[END]
[Q]秋懷  其二[A]空庭下梧葉，欲靜聞疏雨。幽懷耿無寐，鄰客終夜語。[END]
[Q]雜詠  其一[A]帝曆千年統，神州百代居。但看今日事，莫信古人書。[END]
[Q]雜詠  其二[A]胡羯寧知分，中原欲並驅。設兵生建武，堪與赤眉俱。[END]
[Q]觀獵[A]詭御羞禽獲，隨車忍獸呼。爲敺須桀紂，競逐欠陳吾。[END]
[Q]謝松野叔惠菊[A]囷粟分公瑾，千金壽仲連。山人不須此，再拜菊花前。[END]
[Q]溪上[A]往歲貪奇覽，今年遂考槃。門前溪一髪，我作五湖看。[END]
[Q]冬夜獨坐[A]庭幽蟄談口，燭盡輟書卷。牆外醉客喧，堪憎更堪羨。[END]
[Q]次韻槐姪送花[A]塵欺雙鬢少，春寄一枝多。爲報花神道，晴天載酒過。[END]
[Q]七絕句  其一[A]吟昔從軍瘦，生涯出仕空。山中破茅屋，日日是秋風。[END]
[Q]七絕句  其二[A]天豈私貧我，看書每自疑。寸心即知己，不用世人知。[END]
[Q]七絕句  其三[A]賈生空痛哭，漢吏孰分憂。謾倚天爲命，天命不自由。[END]
[Q]七絕句  其四[A]群盜田夫耳，兵疲萬骨枯。千年干羽事，只道聖人迂。[END]
[Q]七絕句  其五[A]水旱關何事，兵凶孰汝憐。但尋師辟穀，莫誤客求田。[END]
[Q]七絕句  其六[A]橐重馿鳴苦，村空鬼哭悲。黄華存大體，不肯問狐狸。[END]
[Q]七絕句  其七[A]本是山林物，中間一念差。稻粱今懶種，况乃種桃花。[END]
[Q]送歸使絕句  其一[A]目斷歸帆急，無身可得追。親庭如有問，依說鬢成絲。[END]
[Q]送歸使絕句  其二[A]東老真仙者，神遊八極周。此行滄海上，定得拜蒼虯。[END]
[Q]送歸使絕句  其三[A]百年詩禮訓，惟彝仲容賢。慎勿如癡叔，膏明適自煎。[END]
[Q]送歸使絕句  其四[A]梁楚連天闊，江湖接海浮。故人相憶夜，風雨定何州。[END]
[Q]送歸使絕句  其五[A]魚鱉甘貽禍，雞豚飽自焚。莫云鷗鷺宿，饞口不饒君。[END]
[Q]送歸使絕句  其六[A]手植東臯松，勿遣樵牧經。他時化鶴歸，要斵千年苓。[END]
[Q]送歸使絕句  其七[A]人問我何之，我以此詩對。雲飛百川流，只在天地內。[END]
[Q]令人生日哭以小詩  其一[A]生日今重見，細君嗟不回。竟孤偕老願，忍看舊時梅。[END]
[Q]令人生日哭以小詩  其二[A]去歲一盃酒，遽然生死分。兒孫爲壽地，慟哭不堪聞。[END]
[Q]燭花[A]郡舍擁爐坐，燭開連夜花。主人無喜事，應是報還家。[END]
[Q]雲榭納凉[A]人間正炎熱，雲榭獨清凉。如欲慰黎庶，諸君宜奉揚。[END]
[Q]王成之太博寄詩病中未能和謾書二十字以酬[A]老病欲納祿，君恩許奉祠。已爲三徑計，誤辱廣文詩。[END]
[Q]黄伯厚得蒲墨折而爲三以書來易戲成二絕  其一[A]不謂一子墨，忽成三客卿。君家好兄弟，鼎立並馳名。[END]
[Q]黄伯厚得蒲墨折而爲三以書來易戲成二絕  其二[A]好去文房寶，堅剛宜自持。吾家藏有盡，黄子翫無時。[END]
[Q]姚宰行可和詩索墨酬以元韵  其一[A]武城民事暇，著述似虞卿。手握陳玄輩，磨成不朽名。[END]
[Q]姚宰行可和詩索墨酬以元韵  其二[A]人生幾丸墨，老病厭操持。好與賢明宰，研磨共救時。[END]
[Q]千葉白桃[A]洗盡夭夭色，泠然衆卉中。却將千葉雪，全勝幾枝紅。[END]
[Q]菊[A]佳節逢吹帽，黄金染菊叢。淵明何處飲，三徑冷香中。[END]
[Q]芍藥[A]千葉揚州種，春深霸衆芳。無言誚君子，窈窕有溫香。[END]
[Q]蠟梅[A]蝶采花成蠟，還將臘染花。一經坡谷眼，名字壓群葩。[END]
[Q]梨花[A]淡客逢寒食，村烟爛漫芳。謫仙天上去，白雪世間香。[END]
[Q]酴醾[A]風枝張羽蓋，露臉污何郎。收拾歸醽醁，芳姿韵更香。[END]
[Q]瑞香花[A]真是花中瑞，本朝名始聞。江南一夢後，天下遇清芬。[END]
[Q]丁香[A]雨裏含愁態，枝頭綴玉英。爲花更雅目，變亂藥中名。[END]
[Q]能仁禪寺[A]不到能仁久，欣聞賜額還。浮雲已過眼，依舊好青山。[END]
[Q]荔枝[A]瀘戎瘴癘窟，閩粵山水鄉。如何產此物，爛然照炎荒。[END]
[Q]詩二首  其一[A]歸計墮何許，出溪仍泝流。夢回牛溉路，行到馬湖秋。[END]
[Q]詩二首  其二[A]孤舟未晚泊，煙火傍人家。小市常憂虎，空城不見花。[END]
[Q]題山石[A]山花有空相，江月多清暉。野意寫不盡，微吟浩忘歸。[END]
[Q]紫巖雜詠 飛瀑[A]欲作銀河落，支筇仰面看。會須雷電散，已覺逼人寒。[END]
[Q]紫巖雜詠 坳池[A]峭絕崩雲處，泓澄忽此逢。寧知一勺水，清潤入千峰。[END]
[Q]紫巖雜詠 留煙[A]暝色蒼然至，浮煙漫不分。小留巖竇底，爲伴宿簷雲。[END]
[Q]紫巖雜詠 濺石[A]淅瀝排炎暑，潺湲弄晚晴。不知來遠近，常作對床聲。[END]
[Q]送王炎弼赴山陽守以兵衛森畫戟宴寢凝清香爲韻十首  其一[A]盛世須材傑，高名動聖明。一麾淮海去，青旆擁千兵。[END]
[Q]送王炎弼赴山陽守以兵衛森畫戟宴寢凝清香爲韻十首  其二[A]別兄今幾時，邦人指難弟。莫誦海沂康，兩馮如魯衛。[END]
[Q]送王炎弼赴山陽守以兵衛森畫戟宴寢凝清香爲韻十首  其三[A]公材如武庫，劍槊方森森。亦復擅風流，坐繼正始音。[END]
[Q]送王炎弼赴山陽守以兵衛森畫戟宴寢凝清香爲韻十首  其四[A]詩成嘯諾餘，謀出壺觴暇。却整進賢冠，麒麟要圖畫。[END]
[Q]送王炎弼赴山陽守以兵衛森畫戟宴寢凝清香爲韻十首  其五[A]公家西州烈，武事冠方冊。祖孫世有人，要足門三戟。[END]
[Q]送王炎弼赴山陽守以兵衛森畫戟宴寢凝清香爲韻十首  其六[A]平生功名心，不肯事酣宴。向來話淮南，山川眼中見。[END]
[Q]送王炎弼赴山陽守以兵衛森畫戟宴寢凝清香爲韻十首  其七[A]楚國尚勇力，秉羽而甘寢。雖無倒載名，勝飲懷安鴆。[END]
[Q]送王炎弼赴山陽守以兵衛森畫戟宴寢凝清香爲韻十首  其八[A]疆事須長算，朝家得實能。坐來酬萬務，心地自虛凝。[END]
[Q]送王炎弼赴山陽守以兵衛森畫戟宴寢凝清香爲韻十首  其九[A]復旦風雲合，丹心日月明。江神迴朗照，霽色向來清。[END]
[Q]送王炎弼赴山陽守以兵衛森畫戟宴寢凝清香爲韻十首  其一○[A]壺矢新油幕，春蕪舊戰場。候亭閒夜柝，歸袖著天香。[END]
[Q]山雲[A]自聳干霄勢，應憐望歲心。試將膚寸澤，來作濟時霖。[END]
[Q]小山叢桂[A]暗綠團團樹，浮蒼淺淺山。不須吟些些，幽韻已班班。[END]
[Q]頌古三十一首  其一二[A]庭前柏樹子，一二三四五。竇八布衫穿，禾山解打鼓。[END]
[Q]頌古三十一首  其二○[A]塞北千人帳，江南萬斛船。菩提窩裏坐，總謂是虛傳。[END]
[Q]偈頌十二首  其七[A]解語非干舌，能言不在聲。非聲非舌用，還家罷問程。[END]
[Q]頌古三十一首  其一○[A]不放溪東西，隨分納些兒。冷暖只自知，分明說向誰。[END]
[Q]頌古三十一首  其一三[A]掣開金殿鎖，撞碎玉樓鐘。貪程未歸客，徒自覓行蹤。[END]
[Q]頌古三十一首  其一八[A]乞兒拾得錫，暗地空寶惜。撞著明眼人，一文也不直。[END]
[Q]頌古三十一首  其二四[A]南北山相對，東西有路分。不經場陣裏，爭見李將軍。[END]
[Q]偈三首  其三[A]仲秋八月旦，庭戶入新凉。不露風骨句，愁人知夜長。[END]
[Q]曹公泉[A]度嶺汗如濯，渴塵生客心。清泉隨念應，乞與滌煩襟。[END]
[Q]雨後[A]落日矯烏雲，疾風豗白浪。雨聲西南來，勢劇萬馬壯。[END]
[Q]江上[A]灘頭鳴榔去，偃仰醉霜月。意倦早歸來，風波渺愁絕。[END]
[Q]北牖洞[A]南窗聊寄傲，北牖有凉風。巖洞幽深處，結茅容老翁。[END]
[Q]半湯泉[A]郡境水多沸，陳村泉類湯。人情尚冰炭，地脈亦炎凉。[END]
[Q]白菖蒲聯句[A]惟不識泥土，堆根抱玉泉。雖離巖谷伴，也則翠千年。[END]
[Q]題國清寺清音亭  其一[A]水從東塔來，却打西澗過。八萬四千偈，爲我細說破。[END]
[Q]題國清寺清音亭  其二[A]困來石上眠，夢繞泉石閒。山鬼按玉徽，山靈鏗佩環。[END]
[Q]芭蕉[A]芭蕉我所愛，明潔而中虛。禪房富靈根，頗似人清臞。[END]
[Q]偈頌三十首  其二二[A]閑步遊南陌，惟便野興多。傍花看蝶舞，近柳聽鶯歌。[END]
[Q]荆州歌二首 一[A]渚宮楊柳暗，麥城朝雉飛。可憐踏青伴，乘暖著輕衣。[END]
[Q]荆州歌二首 二[A]今日好南風，商旅相催發。沙頭檣竿上，始見春江闊。[END]
[Q]紀南歌[A]風煙紀南城，塵土荆門路。天寒多獵騎，走上樊姬墓。[END]
[Q]視刀環歌[A]常恨言語淺，不如人意深。今朝兩相視，脈脈萬重心。[END]
[Q]三閣辭四首 一[A]貴人三閣上，日晏未梳頭。不應有恨事，嬌甚却成愁。[END]
[Q]三閣辭四首 二[A]珠箔曲瓊鉤，仔細見揚州。北兵那得度，浪話判悠悠。[END]
[Q]三閣辭四首 四[A]三人出眢井，一身登檻車。朱門漫臨水，不可見鱸魚。[END]
[Q]紇那曲二首 一[A]楊柳鬱青青，竹枝無限情。周郎一回顧，聽唱紇那聲。[END]
[Q]紇那曲二首 二[A]踏曲興無窮，調同詞不同。願郎千萬壽，長作主人翁。[END]
[Q]淮陰行五首 一[A]簇簇淮陰市，竹樓緣岸上。好日起檣竿，烏飛驚五兩。[END]
[Q]淮陰行五首 二[A]今日轉船頭，金烏指西北。煙波與春草，千里同一色。[END]
[Q]淮陰行五首 三[A]船頭大銅鐶，摩挲光陣陣。早早使風來，沙頭一眼認。[END]
[Q]淮陰行五首 四[A]何物令儂羨，羨郎船尾燕。銜泥趂檣竿，宿食長相見。[END]
[Q]淮陰行五首 五[A]隔浦望行船，頭昂尾幰幰。無奈晚來時，清淮春浪軟。[END]
[Q]渾侍中宅牡丹[A]徑尺千餘朵，人間有此花。今朝見顏色，更不向諸家。[END]
[Q]詠紅柿子[A]曉連星影出，晚帶日光懸。本因遺采掇，翻自保天年。[END]
[Q]呂八見寄郡內書懷因而戲和[A]文苑振金聲，循良冠百城。不知今史氏，何處列君名。[END]
[Q]秋風引[A]何處秋風至，蕭蕭送鴈羣。朝來入庭樹，孤客最先聞。[END]
[Q]柳花詞三首 一[A]開從綠條上，散逐香風遠。故取花落時，悠揚占春晚。[END]
[Q]柳花詞三首 二[A]輕飛不假風，輕落不委地。撩亂舞晴空，發人無限思。[END]
[Q]柳花詞三首 三[A]晴天闇闇雪，來送青春暮。無意似多情，千家萬家去。[END]
[Q]路傍曲[A]南山宿雨晴，春入鳳凰城。處處聞弦管，無非送酒聲。[END]
[Q]君山懷古[A]屬車八十一，此地阻長風。千載威靈盡，赭山寒水中。[END]
[Q]庭竹[A]露滌鉛粉節，風搖青玉枝。依依似君子，無地不相宜。[END]
[Q]唐郎中宅與諸公同飲酒看牡丹[A]今日花前飲，甘心醉數杯。但愁花有語，不爲老人開。[END]
[Q]題壽安甘棠館二首 一[A]公館似仙家，池清竹徑斜。山禽忽驚起，衝落半巖花。[END]
[Q]題壽安甘棠館二首 二[A]門前洛陽道，門裏桃花路。塵土與煙霞，其間十餘步。[END]
[Q]古詞二首 一[A]軒后初冠冕，前旒爲蔽明。安知從複道，然後見人情。[END]
[Q]古詞二首 二[A]簿領乃俗士，清談信古風。吾觀蘇令綽，朱墨一何工。[END]
[Q]寓興二首 一[A]常談即至理，安事非常情。寄語何平叔，無爲輕老生。[END]
[Q]寓興二首 二[A]世途多禮數，鵬鷃各逍遙。何事陶彭澤，拋官爲折腰。[END]
[Q]詠史二首 一[A]驃騎非無勢，少卿終不去。世道劇頹波，我心如砥柱。[END]
[Q]詠史二首 二[A]賈生明王道，衛綰工車戲。同遇漢文時，何人居貴位。[END]
[Q]經檀道濟故壘[A]萬里長城壞，荒營野草秋。秣陵多士女，猶唱白符鳩。[END]
[Q]傷段右丞[A]江海多豪氣，朝廷有直聲。何言馬蹄下，一旦是佳城。[END]
[Q]傷獨孤舍人[A]昔別矜年少，今悲喪國華。遠來同社燕，不見早梅花。[END]
[Q]再傷龐尹[A]京兆歸何處，章臺空暮塵。可憐鸞鏡下，哭殺畫眉人。[END]
[Q]敬酬微公見寄二首 一[A]淒涼沃州僧，顦顇柴桑宰。別來二十年，唯餘兩心在。[END]
[Q]敬酬微公見寄二首 二[A]越江千里鏡，越嶺四時雪。中有逍遙人，夜深觀水月。[END]
[Q]鄂渚留別李二十一表臣大夫[A]高檣起行色，促柱動離聲。欲問江深淺，應如遠別情。[END]
[Q]荅表臣贈別二首 一[A]昔爲瑤池侶，飛舞集蓬萊。今作江漢別，風雪一徘徊。[END]
[Q]荅表臣贈別二首 二[A]嘶馬立未還，行舟路將轉。江頭瞑色深，揮袖依稀見。[END]
[Q]始發鄂渚寄表臣二首 一[A]祖帳管弦絕，客帆西風生。回車已不見，猶聽馬嘶聲。[END]
[Q]始發鄂渚寄表臣二首 二[A]曉發柳林戍，遙城聞五鼓。憶與故人眠，此時猶晤語。[END]
[Q]出鄂州界懷表臣二首 一[A]離席一揮杯，別愁今尚醉。遲遲有情處，却恨江帆駛。[END]
[Q]出鄂州界懷表臣二首 二[A]夢覺疑連榻，舟行忽千里。不見黃鶴樓，寒沙雪相似。[END]
[Q]和遊房公舊竹亭聞琴絕句[A]尚有竹間路，永無綦下塵。一聞流水曲，重憶餐霞人。[END]
[Q]西州李尚書知愚與元武昌有舊遠示二篇吟之泫然因以繼和二首 一[A]如何贈琴日，已是絕弦時。無復雙金報，空餘挂劒悲。[END]
[Q]西州李尚書知愚與元武昌有舊遠示二篇吟之泫然因以繼和二首 二[A]寶匣從此閑，朱弦誰復調。祗應隨玉樹，同向土中銷。[END]
[Q]別蘇州二首 一[A]三載爲吳郡，臨岐祖帳開。雖非謝桀黠，且爲一裴回。[END]
[Q]別蘇州二首 二[A]流水閶門外，秋風吹柳條。從來送客處，今日自魂銷。[END]
[Q]罷和州遊建康[A]秋水清無力，寒山暮多思。官閑不計程，徧上南朝寺。[END]
[Q]九日登高[A]世路山河險，君門煙霧深。年年上高處，未省不傷心。[END]
[Q]荅柳子厚[A]年方伯玉早，恨比四愁多。會待休車騎，相隨出罻羅。[END]
[Q]館娃宮在舊郡西南硯石山前瞰姑蘇臺傍有采香徑梁天監中置佛寺曰靈巖即故宮也信爲絕境因賦二章 一[A]宮館貯嬌娃，當時意大誇。豔傾吳國盡，笑入楚王家。[END]
[Q]館娃宮在舊郡西南硯石山前瞰姑蘇臺傍有采香徑梁天監中置佛寺曰靈巖即故宮也信爲絕境因賦二章 二[A]月殿移椒壁，天花代舜華。唯餘采香徑，一帶繞山斜。[END]
[Q]聖明樂[A]九陌祥煙合，千春瑞月明。宮花將苑柳，先發鳳皇城。[END]
[Q]獻壽詞[A]玉帛殊方至，歌鐘比屋聞。華夷今一貫，同賀聖朝君。[END]
[Q]宮中樂五首 一[A]網戶交如綺，紗窗薄似煙。樂吹天上曲，人是月中仙。[END]
[Q]宮中樂五首 二[A]翠匣開寒鏡，珠釵挂步搖。妝成祗畏曉，更漏促春宵。[END]
[Q]宮中樂五首 三[A]紅果瑤池實，金盤露井冰。甘泉將避暑，臺殿曉光凝。[END]
[Q]宮中樂五首 四[A]月采浮鸞殿，砧聲隔鳳樓。笙歌臨水檻，紅燭乍迎秋。[END]
[Q]宮中樂五首 五[A]奇樹留寒翠，神池結夕波。黃山一夜雪，渭水瀉聲多。[END]
[Q]春遊曲三首 一[A]煙柳飛輕絮，風榆落小錢。濛濛百花裏，羅綺競鞦韆。[END]
[Q]春遊曲三首 二[A]騁望登香閣，爭高下砌臺。林間踏青去，席上寄牋來。[END]
[Q]春遊曲三首 三[A]行樂三春節，林花百和香。當年重意氣，先占鬬雞場。[END]
[Q]春閨思[A]裊裊城邊柳，青青陌上桑。提籠忘采葉，昨夜夢漁陽。[END]
[Q]春江曲二首 一[A]家寄征河岸，征人幾歲遊。不如潮水信，每日到沙頭。[END]
[Q]春江曲二首 二[A]乘曉南湖去，參差疊浪橫。前洲在何處，霜裏鴈嚶嚶。[END]
[Q]太平詞[A]聖德超千古，皇威靜四方。蒼生今息戰，無事覺時良。[END]
[Q]隴上行[A]行到黃雲隴，唯聞羌戍鼙。不如山下水，猶得任東西。[END]
[Q]思君恩[A]紫禁香如霧，青天月似霜。雲韶何處奏，祗是在朝陽。[END]
[Q]王昭君[A]仙娥今下嫁，驕子自同和。劒戟歸田盡，牛羊繞塞多。[END]
[Q]和李德裕房公舊竹亭聞琴[A]石室寒飆驚，孫枝雅器裁。坐來山水操，玄斷吊遺埃。[END]
[Q]官舍迎內子有庭花開[A]芍藥斬新栽，當庭數朵開。東風與拘束，留待細君來。[END]
[Q]勸僧酒[A]勸僧一杯酒，共看青青山。酣然萬象滅，不動心印閑。[END]
[Q]登郭隗臺[A]燕相謀在茲，積金黃巍巍。上諸欲何顏，使我千載悲。[END]
[Q]和舍弟惜花絕句[A]去年無花看，今年未看花。更聞飄落盡，走馬向誰家。[END]
[Q]河中城南姚家浴後題贈主人[A]新浴振輕衣，滿堂寒月色。主人有美酒，況是曾相識。[END]
[Q]吐蕃別館月夜[A]三五窮荒月，還應照北堂。迴身向暗臥，不忍見圓光。[END]
[Q]鞏路感懷[A]馬嘶白日暮，劒鳴秋氣來。我心浩無際，河上空徘徊。[END]
[Q]題梁宣帝陵二首 一[A]即讐終自翦，覆國豈爲雄。假號孤城裏，何殊在甬東。[END]
[Q]題梁宣帝陵二首 二[A]祀夏功何薄，尊周義不成。淒涼庾信賦，千載共傷情。[END]
[Q]吐蕃別館送楊七錄事先歸[A]愁雲重拂地，飛雪亂遙程。莫慮前山暗，歸人正眼明。[END]
[Q]楚州追制後舍弟直長安縣失囚花下共飲[A]天子收郡印，京兆責獄囚。狂兄與狂弟，不解對花愁。[END]
[Q]衡州早春二首 一[A]碧水何逶迤，東風吹沙草。煙波千萬曲，不辨嵩陽道。[END]
[Q]衡州早春二首 二[A]病肺不飲酒，傷心不看花。惟驚望鄉處，猶自隔長沙。[END]
[Q]郡內書懷寄劉連州竇夔州[A]朱邑何爲者，桐鄉有古祠。我心常所慕，二郡老人知。[END]
[Q]偶然作二首 一[A]棲棲復汲汲，忽覺年四十。今朝滿衣淚，不是傷春泣。[END]
[Q]偶然作二首 二[A]中夜兀然坐，無言空涕洟。丈夫志氣事，兒女安得知。[END]
[Q]歸信吟[A]淚墨灑爲書，將寄萬里親。書去魂亦去，兀然空一身。[END]
[Q]怨詩[A]試妾與君淚，兩處滴池水。看取芙蓉花，今年爲誰死。[END]
[Q]閑怨[A]妾恨比斑竹，下盤煩冤根。有筍未出土，中已含淚痕。[END]
[Q]古意[A]河邊織女星，河畔牽牛郎。未得渡清淺，相對遙相望。[END]
[Q]古別離[A]欲別牽郎衣，郎今到何處。不恨歸來遲，莫向臨邛去。[END]
[Q]戲贈陸大夫十二丈 一[A]蓮子不可得，荷花生水中。猶勝道傍柳，無事蕩春風。[END]
[Q]戲贈陸大夫十二丈 二[A]淥萍與荷葉，同此一水中。風吹荷葉在，淥萍西復東。[END]
[Q]戲贈陸大夫十二丈 三[A]蓮葉未開時，苦心終日卷。春水徒蕩漾，荷花未開展。[END]
[Q]感懷 八[A]有鳥東西來，哀鳴過我前。願飛浮雲外，飲啄見青天。[END]
[Q]古興[A]楚血未乾衣，荆虹尚埋輝。痛玉不痛身，抱璞求所歸。[END]
[Q]遊子[A]萱草生堂堦，遊子行天涯。慈親倚堂門，不見萱草花。[END]
[Q]再下第[A]一夕九起嗟，夢短不到家。兩度長安陌，空將淚見花。[END]
[Q]渭上思歸[A]獨訪千里信，回臨千里河。家在吳楚鄉，淚寄東南波。[END]
[Q]邀花伴[A]邊地春不足，十里見一花。及時須邀遊，日莫饒風沙。[END]
[Q]看花 五[A]三年此村落，春色入心悲。料得一孀婦，經時獨淚垂。[END]
[Q]小雨[A]小雨暗林塘，寒聲遶畫廊。事須求暫假，宜睡稱燒香。[END]
[Q]北窗[A]雲開見山雪，院靜聞松風。吏去曲肱臥，疑非塵世中。[END]
[Q]書懷[A]老死已無日，功名猶自期。清笳太行路，何日出王師。[END]
[Q]梅花絕句十首  其一[A]凜凜冰霜晨，皎皎風月夜。南山有飛仙，來結尋梅社。[END]
[Q]梅花絕句十首  其二[A]憶昔西戍日，夜宿僊人原。風吹野梅香，夢繞江南村。[END]
[Q]梅花絕句十首  其三[A]錦城梅花海，十里香不斷。醉帽插花歸，銀鞍萬人看。[END]
[Q]梅花絕句十首  其四[A]低空銀一鈎，糝野玉三尺。愁絕水邊花，無人問消息。[END]
[Q]梅花絕句十首  其五[A]蘭荃古所貴，梅乃晚見稱。盛衰各有時，類非人力能。[END]
[Q]梅花絕句十首  其六[A]子欲作梅詩，當造幽絕境。筆端有纖塵，正恐梅未肯。[END]
[Q]梅花絕句十首  其七[A]清霜徹花骨，霜重花欲折。我知造物意，遣子世味絕。[END]
[Q]梅花絕句十首  其八[A]士窮見節義，木槁自芬芳。坐回萬物春，賴此一點香。[END]
[Q]梅花絕句十首  其九[A]南村花己繁，北塢殊未動。更賖一月期，待我醉春甕。[END]
[Q]梅花絕句十首  其一○[A]山月縞中庭，幽人酒初醒。不是怯清寒，愁蹋梅花影。[END]
[Q]題瑩上人二畫 剡谿[A]天地又秋風，谿山憶剡中。孤舟幸閑著，借我訪支公。[END]
[Q]題瑩上人二畫 吳江[A]曉聽楓橋鍾，暮泊松江月。斯人亦可人，淡墨冩愁絕。[END]
[Q]題庠闍黎二畫 秋景[A]秋山瘦嶙峋，秋水渺無津。如何草亭上，却欠倚闌人。[END]
[Q]題庠闍黎二畫 雪景[A]溪上望前峰，巉巉千仞玉。渾舍喜翁歸，地爐煨芋熟。[END]
[Q]早春四首  其一[A]舊學樊遲稼，新通汜勝書。不成籌國論，且復愛吾廬。[END]
[Q]早春四首  其二[A]具牛將犢行，野雉挾雌鳴。農事不可緩，閑人亦勸耕。[END]
[Q]早春四首  其三[A]近陂牛湩白，遠浦鴨頭青。一櫂悠然去，東風吹酒醒。[END]
[Q]早春四首  其四[A]西村一抹烟，柳弱小桃妍。要識春風處，先生拄杖前。[END]
[Q]癸丑七月二十七夜夢遊華嶽廟二首  其一[A]驛樹秋風急，關城暮角悲。平生忠憤意，来拜華山祠。[END]
[Q]癸丑七月二十七夜夢遊華嶽廟二首  其二[A]牲碑别正朔，祠祝虜衣冠。神亦豈堪此，出門山雨寒。[END]
[Q]風雲交作戲題[A]雲脚如龍爪，空中挾雨来。何關風伯事，欲到却吹回。[END]
[Q]古築城曲四首  其一[A]築城聲酸嘶，漢月傍城低。白骨若不掩，高與長城齊。[END]
[Q]古築城曲四首  其二[A]長城高際天，三十萬人守。一日詔書来，扶蘇先授首。[END]
[Q]古築城曲四首  其三[A]百丈築城身，千步掘城壕。咸陽三月火，始悔此徒勞。[END]
[Q]古築城曲四首  其四[A]嶧山訪秦碑，斷裂無完筆。惟有築城詞，哀怨如當日。[END]
[Q]題江貫道山水十絕  其一[A]世間平遠景，萬幅在洪家。晚至番君國，方知不是夸。[END]
[Q]題江貫道山水十絕  其二[A]一棹微茫裏，孤亭紫翠間。恍疑涉彭蠡，又似訪廬山。[END]
[Q]題江貫道山水十絕  其三[A]江險不容極，禹功胡可忘。向來小龍子，衮冕食千羊。[END]
[Q]題江貫道山水十絕  其四[A]夾立朝羣玉，濃粧列萬筓。中州不敢頓，拋在瘴雲西。[END]
[Q]題江貫道山水十絕  其五[A]茆山千萬疊，不得見天全。帆出扶胥口，無山只有天。[END]
[Q]題江貫道山水十絕  其六[A]雪冒禹碑石，雲埋泌草堂。早知抱遺恨，悔不挾乾糧。[END]
[Q]題江貫道山水十絕  其七[A]半夜黄天蕩，樓船雪浪中。當年草檄客，今日負樵翁。[END]
[Q]題江貫道山水十絕  其八[A]太武求溲處，支祁著鏁邊。淮風晨裂面，淮浪夜驚船。[END]
[Q]題江貫道山水十絕  其九[A]展卷嗟丘也，東西南北人。昔還行脚債，今作卧遊身。[END]
[Q]題江貫道山水十絕  其一○[A]一匹好東絹，天寒家未溫。儘教兒拆繡，閑管婦無禈。[END]
[Q]雜詠一百首 萇弘[A]宗周危可憫，萇叔死非難。臣血三年碧，臣心一寸丹。[END]
[Q]雜詠一百首 柳下惠[A]不怨窮并佚，能安小與卑。何須立奇節，展季即吾師。[END]
[Q]雜詠一百首 樂毅[A]忿懟及韓駟，荒唐入郢鞭。樂生端可拜，寧死不謀燕。[END]
[Q]雜詠一百首 屈原[A]羋姓且爲虜，纍臣安所逃。不能抱祭器，聊復著離騷。[END]
[Q]雜詠一百首 賈誼[A]寄聲謝絳灌，勿毀洛陽人。歲晚治安策，諄諄禮大臣。[END]
[Q]雜詠一百首 虞翻[A]孝廉已稱帝，賓佐盡封侯。不道投荒客，交州白了頭。[END]
[Q]雜詠一百首 顔魯公[A]鬼質內持衡，胡雛外握兵。一朝臨白刃，乞米老儒生。[END]
[Q]雜詠一百首 李白[A]幸自忤將軍，那堪觸太真。世無郭中令，誰贖謫仙人。[END]
[Q]雜詠一百首 陸贄[A]飲食晚由竇，門庭誰敢闚。禁中無急詔，不記奉天時。[END]
[Q]雜詠一百首 劉蕡[A]貂璫竊大柄，韋布獻孤忠。牓出惟風漢，無名在選中。[END]
[Q]雜詠一百首 尹伯奇[A]不愁兒足凍，第恐母心傷。所以子范子，惟彈一履霜。[END]
[Q]雜詠一百首 宜臼[A]莫親於父子，天性有時移。竟以婦爲厲，空令傳作詩。[END]
[Q]雜詠一百首 申生[A]君父如天地，雖逃安所之。可憐共世子，死不恨驪姬。[END]
[Q]雜詠一百首 曾子[A]親劬何以報，子職貴乎勤。梨本非難熟，瓜殊未易耘。[END]
[Q]雜詠一百首 伍尚[A]伍奢呼二子，一至一奔焉。逃父吾無取，讎君亦未然。[END]
[Q]雜詠一百首 扶蘇[A]詔自沙丘至，如何便釋兵。君王令賜死，公子不求生。[END]
[Q]雜詠一百首 東海王彊[A]聖經非拒父，古誼有傳賢。據以兵求勝，彊能智自全。[END]
[Q]雜詠一百首 姜詩[A]晨興風色惡，日晏汲歸遲。寧與閨中訣，莫令堂上饑。[END]
[Q]雜詠一百首 王祥[A]禮律通稱母，寧分繼與親。乃知履霜子，絕似卧冰人。[END]
[Q]雜詠一百首 寧王[A]智出建成上，賢於子糾多。至今稱讓帝，當日喚寧哥。[END]
[Q]雜詠一百首 伯夷[A]木主來西土，檀車濟孟津。只應千萬世，瞻仰首陽人。[END]
[Q]雜詠一百首 嬰臼[A]賢矣兩家臣，存孤極苦辛。後來有曹馬，亦是受遺人。[END]
[Q]雜詠一百首 王蠋[A]稷下空多士，誰爲國重輕。列城七十二，死者一書生。[END]
[Q]雜詠一百首 魯仲連[A]六國鈞南面，甘爲北面臣。向微生一叱，幾帝虎狼秦。[END]
[Q]雜詠一百首 豫子[A]紛紛荆聶輩，猶有利而爲。智氏已無後，先生欲報誰。[END]
[Q]雜詠一百首 龔勝[A]已設床臨牖，何須綬著身。遂令移鼎賊，知愧飾巾人。[END]
[Q]雜詠一百首 陶淵明[A]卜築堪容膝，休官免折腰。寧書處士卒，不踐寄奴朝。[END]
[Q]雜詠一百首 甄濟[A]唐德雖中否，猶能愧畔臣。盡驅汙賊者，往拜詐喑人。[END]
[Q]雜詠一百首 何蕃[A]城去曾聯疏，宣收亦舉幡。向令無太學，安得有何蕃。[END]
[Q]雜詠一百首 司空圖[A]節將飛颺去，牙郎賣弄餘。唐臣不負國，惟有一尚書。[END]
[Q]雜詠一百首 許由[A]一聞堯禪後，洗耳急歸休。鄰叟嫌泉濁，牽牛飲下流。[END]
[Q]雜詠一百首 沮溺[A]皇皇問津者，藐藐耦耕人。不識吾夫子，寧非古逸民。[END]
[Q]雜詠一百首 荷蓧丈人[A]客云自孔氏，不覺喜逢迎。止宿見二子，孰云無世情。[END]
[Q]雜詠一百首 接輿[A]上古聞巢父，衰周有楚狂。由來豪傑士，不必待文王。[END]
[Q]雜詠一百首 四皓[A]去避坑焚禍，來成羽翼功。留侯不自語，驅使紫芝翁。[END]
[Q]雜詠一百首 兩生[A]尚恐公汙我，何妨史失名。深衣與短製，同召不同行。[END]
[Q]雜詠一百首 嚴光[A]幸自沉冥去，無端物色求。蓑衣亦堪釣，何必被羊裘。[END]
[Q]雜詠一百首 梁鴻[A]肅宗漢明主，猶惡五噫詩。一旦拂衣去，世人那得知。[END]
[Q]雜詠一百首 龐公[A]採藥棲遲穩，燃萁篡奪危。景升不愛子，却念德公兒。[END]
[Q]雜詠一百首 汾亭釣者[A]太公輔西伯，嚴子客東京。獨有汾亭者，無人得姓名。[END]
[Q]雜詠一百首 荀卿[A]歷歷非諸子，駸駸及聖丘。乃知焚籍相，亦自有源流。[END]
[Q]雜詠一百首 穆生[A]决去先生勇，懷安二子慙。向令猶在坐，楚市赭衣三。[END]
[Q]雜詠一百首 伏生[A]偶脫驪山厄，龍鍾九十餘。誰知漢掌故，傳得不全書。[END]
[Q]雜詠一百首 轅固[A]面折公孫子，堂堂負直聲。安知上前議，那復有黄生。[END]
[Q]雜詠一百首 申公[A]綰臧不自保，强致老先生。魯邸今朝罷，蒲輪昨日迎。[END]
[Q]雜詠一百首 兒寬[A]茂陵輕樸學，寬對乃忻然。口謾談三代，書纔說一篇。[END]
[Q]雜詠一百首 劉向[A]竊弓俱奮臂，窺鼎迭磨牙。同姓餘中壘，昌言抑外家。[END]
[Q]雜詠一百首 周堪[A]舊𠎝臣學淺，晚召主恩深。莫鑒蕭張否，重來遂病瘖。[END]
[Q]雜詠一百首 鄭司農[A]新箋傳後學，古訓發先儒。不擬狂年少，燈前罵老奴。[END]
[Q]雜詠一百首 王通[A]當時三晉地，已有聖人生。不曉河汾氏，爲隋策太平。[END]
[Q]雜詠一百首 孟之反[A]棄甲爭先去，收兵殿後回。但云馬不進，應自聖門來。[END]
[Q]雜詠一百首 曹沬[A]數戰數敗北，寧非將略疎。收功一匕首，安用讀兵書。[END]
[Q]雜詠一百首 廉頗[A]浪說三遺矢，猶堪一據鞍。君王不自試，耳目信人難。[END]
[Q]雜詠一百首 李牧[A]說客爲秦諜，君王信郭開。向令名將在，兵得到叢臺。[END]
[Q]雜詠一百首 白起[A]太息臣無罪，胡爲伏劍鋩。悲哉四十萬，寧不訴蒼蒼。[END]
[Q]雜詠一百首 蒙恬[A]絕漠功雖大，長城怨亦深。但知傷地脈，不悟失人心。[END]
[Q]雜詠一百首 魏尚[A]塞外傳烽急，雲中調守難。誰爲帝言者，白髮老郎官。[END]
[Q]雜詠一百首 李廣[A]飛將無時命，庸奴有戰勳。誰憐老衛尉，身屬大將軍。[END]
[Q]雜詠一百首 馬援[A]土室不堪處，其如瘴毒何。莫年款段馬，有愧少游多。[END]
[Q]雜詠一百首 劉琨[A]除却祖生外，餘皆在下風。老奴口耳小，安得肖司空。[END]
[Q]雜詠一百首 廣成子[A]不能戰涿鹿，聊復隠崆峒。揮手謝軒帝，毋煩順下風。[END]
[Q]雜詠一百首 彭祖[A]活得如彭老，憂愁八百春。頻爲哭殤叟，屢作悼亡人。[END]
[Q]雜詠一百首 老子[A]了不見矜色，晬然真德容。先生新沐髮，弟子歎猶龍。[END]
[Q]雜詠一百首 列子[A]肉身無羽翼，那有許神通。會得泠然意，人人可御風。[END]
[Q]雜詠一百首 徐甲[A]白骨因誰活，青牛與爾俱。未酬再生德，更索積年逋。[END]
[Q]雜詠一百首 王子晉[A]宿有驂鸞約，飄然遡碧霄。不爲君主鬯，却伴女吹簫。[END]
[Q]雜詠一百首 安期生[A]子羽徒扛鼎，其如欠轉圜。不能决王霸，聊去作神仙。[END]
[Q]雜詠一百首 劉安[A]忽棄國中去，疑爲方外遊。早知守都厠，何似莫仙休。[END]
[Q]雜詠一百首 梅福[A]忽去爲吳卒，深逃安漢公。翻身天地外，脫屣市朝中。[END]
[Q]雜詠一百首 孫思邈[A]藥品用昆蟲，遂虧全活功。至今仙未得，只在蜀山中。[END]
[Q]雜詠一百首 瞿曇[A]世傳漢明帝，始夢見金身。曷不觀列子，西方有聖人。[END]
[Q]雜詠一百首 維摩[A]面色削瓜黄，眉毫覆雪長。安知四天下，只在一禪床。[END]
[Q]雜詠一百首 善財[A]放勛訪吾叔，魯叟問弘聃。所以此童子，諸方亦遍參。[END]
[Q]雜詠一百首 達磨[A]直以心爲佛，西來說最高。始知周孔外，別自有英豪。[END]
[Q]雜詠一百首 盧能[A]明鏡偷神秀，菩提犯卧輪。更將舊衣鉢，占斷不傳人。[END]
[Q]雜詠一百首 馬祖[A]若非大氣魄，只是小機鋒。老子一聲喝，學人三日聾。[END]
[Q]雜詠一百首 德山[A]此老手中棒，輕輕也有瘢。佛來與三十，某甲莫須餐。[END]
[Q]雜詠一百首 支遁[A]若以色見我，幾於貌失人。林公少鬚髮，澄觀欠冠巾。[END]
[Q]雜詠一百首 澄公[A]值亂行何適，隨緣住亦安。能將石虎輩，只作海鷗看。[END]
[Q]雜詠一百首 誌公[A]寺甲於江左，身迎入禁中。如何浄居殿，餓殺老蕭公。[END]
[Q]雜詠一百首 衛姜[A]俱著錦衣裳，憑誰辦綠黄。可憐君耄矣，賢嬖不賢姜。[END]
[Q]雜詠一百首 阿嬌[A]甫聞阿嬌進，又報衛娘留。莫倚金爲屋，重重只鎖愁。[END]
[Q]雜詠一百首 烏孫公主[A]玉座吞聲別，氈車觸目悲。如何漢公主，去作虜閼氏。[END]
[Q]雜詠一百首 平后[A]歆已作佐命，雄甘爲大夫。獨餘黄室主，不肯面新都。[END]
[Q]雜詠一百首 辟司徒妻[A]倉皇問君父，忠孝兩關心。絕勝杞梁婦，惟知哭藁砧。[END]
[Q]雜詠一百首 冀缺妻[A]昔有二人貧，耕田與負薪。朱妻恚求去，郤婦敬如賓。[END]
[Q]雜詠一百首 黔婁妻[A]夫節獨高古，婦賢傳至今。既爲加美謚，復不用邪衾。[END]
[Q]雜詠一百首 齊人妻[A]不敢怨夫子，徒悲誤妾身。安知同穴者，乃是乞墦人。[END]
[Q]雜詠一百首 儒仲妻[A]彼雛飾容服，吾穉業耕鋤。不以貧慙富，賢哉婦儆夫。[END]
[Q]雜詠一百首 廬江小吏妻[A]尊嫜有嚴命，妾不獲從夫。去去猶回首，諄諄別小姑。[END]
[Q]雜詠一百首 召南媵[A]貴賤有定分，勤勞無怨心。若令逢呂武，亦化作姜任。[END]
[Q]雜詠一百首 李夫人[A]恍惚疑如在，纏綿愛未休。明知已仙去，猶欲出神求。[END]
[Q]雜詠一百首 馮昭儀[A]獸不能加害，傾身障赭紅。安知丁與傅，他日鷙於熊。[END]
[Q]雜詠一百首 班婕妤[A]妾命薄如紙，君恩冷似冰。生當事長信，死願奉延陵。[END]
[Q]雜詠一百首 蘇秦鄰妾[A]主命亦危矣，媼謀真拙哉。煩君賜妾杖，嗔妾覆君杯。[END]
[Q]雜詠一百首 樊通德[A]粧束姑隨世，風流亦動人。等閑擁髻語，千載尚如新。[END]
[Q]雜詠一百首 銅雀妓[A]誰謂曹瞞智，回頭玉座空。向來臺上妓，盡入洛陽宮。[END]
[Q]雜詠一百首 房老[A]殘香猶在笥，舊曲尚書裙。不及新歌舞，樽前奉主君。[END]
[Q]雜詠一百首 綠珠[A]向來金谷友，至此散如雲。却是娉婷者，樓前不負君。[END]
[Q]雜詠一百首 柳家婢[A]忽見牙郎態，吁嗟悔失身。不虞小婢子，曾是柳家人。[END]
[Q]雜詠一百首 毛遂[A]兩國爭衡際，諸君袖手觀。羣然著珠履，誰肯捧銅盤。[END]
[Q]雜詠一百首 荆軻[A]把袖謀幾售，開圖計忽窮。空遺千古恨，不中祖龍胸。[END]
[Q]雜詠一百首 項羽[A]頓無英霸氣，尚有婦兒仁。聞漢購吾首，持將贈故人。[END]
[Q]雜詠一百首 陳勝[A]辛苦傭耕久，饑寒謫戍餘。竟令秦失鹿，首爲漢敺魚。[END]
[Q]雜詠一百首 博浪壯士[A]殿上俄流血，沙中竟脫身。乃知燕刺客，有媿漢謀臣。[END]
[Q]雜詠一百首 朱家[A]貴不見渠面，危曾活爾身。柰何施一飯，便責翳桑人。[END]
[Q]雜詠一百首 田橫[A]南面稱孤貴，西京謁帝卑。誰能如李密，更望一台司。[END]
[Q]雜詠一百首 劇孟[A]向令從七國，是自列陪臣。太尉空稱賞，非知劇孟人。[END]
[Q]雜詠一百首 孫策[A]魚服俄離網，龍泉忽缺鋩。却將江左業，分付紫髯郎。[END]
[Q]雜詠一百首 周戴[A]戴昔劫名士，周嘗暴里人。少年一蕩子，歲晚兩忠臣。[END]
[Q]雜詠一百首 鬼谷子[A]遺書今羽化，傳者匪真書。此老縱橫祖，儀秦得緒餘。[END]
[Q]雜詠一百首 二衍[A]雖以賓師待，幾於妾婦然。不羞君割地，謾對客談天。[END]
[Q]雜詠一百首 韓非[A]韓子流於慘，聃書妙造微。百年同一傳，誰是復誰非。[END]
[Q]雜詠一百首 莊子[A]夸大帝傳由，形容跖侮丘。僅饒聃禦寇，共載一虛舟。[END]
[Q]雜詠一百首 侯嬴[A]白髮夷門老，能興晉鄙師。魏王備它盜，曾不備如姬。[END]
[Q]雜詠一百首 范雎[A]不待精神契，惟憑頰舌求。莫年薦燕客，差勝似穰侯。[END]
[Q]雜詠一百首 蘇秦[A]常産常心論，平生不謂然。晚知蘇季子，佩印爲無田。[END]
[Q]雜詠一百首 田光[A]北面老先生，人間事飽更。不聞求樂氏，但見薦荆卿。[END]
[Q]雜詠一百首 茅焦[A]焦子如天膽，秦王似屋嗔。如何刀机上，活得解衣人。[END]
[Q]雜詠一百首 蒯通[A]酈生方橫死，蒯徹亦陽狂。設不逢劉季，同趨一鼎湯。[END]
[Q]雜詠一百首 墨翟[A]墨子城無恙，公輸械有窮。要須能壁立，未可恃梯攻。[END]
[Q]雜詠一百首 樗里子[A]石馬殘陵下，金鳬出藏中。誰云樗里智，卜墓近秦宮。[END]
[Q]雜詠一百首 陳平[A]巧言愚冒頓，厚賂餌閼氏。祕計言之醜，剛云世莫知。[END]
[Q]雜詠一百首 鼂錯[A]危晁知不免，削楚慮空長。東市哀朝服，西京號智囊。[END]
[Q]雜詠一百首 楊脩[A]老賊有肝鬲，多爲德祖窺。誰令預籌事，更與共觀碑。[END]
[Q]雜詠一百首 倉舒[A]全活嚙鞍吏，平章秤象船。丕乎真有幸，舒也竟無年。[END]
[Q]雜詠一百首 荀彧[A]殺身明逆順，濡足救危亡。未必荀文若，甘爲操子房。[END]
[Q]雜詠一百首 劉備[A]華容蘆荻裏，一炬可無遺。歎息劉玄德，平生見事遲。[END]
[Q]雜詠一百首 杜預[A]征南滿腹智，實似小兒癡。漢水有涸日，沉碑無出時。[END]
[Q]雜詠一百首 李衛公[A]肘後臣非靳，胸中彼未純。乃知兵妙處，不可妄傳人。[END]
[Q]雜詠一百首 韓起[A]带從內府頒，枕出古陵間。却笑韓宣子，區區愛一環。[END]
[Q]雜詠一百首 富平侯[A]童作夫人紡，藏錢百萬多。不知三篋內，還記舊書麽。[END]
[Q]雜詠一百首 董卓[A]虎視無强對，鴟張有篡心。可憐臍裏燭，不照塢中金。[END]
[Q]雜詠一百首 王戎[A]惜李常鑽核，商財自執籌。如何嵇阮輩，放入竹林遊。[END]
[Q]雜詠一百首 石崇[A]金谷觴豪友，珠樓擁艷姬。南交來處悖，東市悔何追。[END]
[Q]雜詠一百首 祖珽[A]左氏譏懷璧，楊公却袖金。安知機巧者，藏得叵羅深。[END]
[Q]雜詠一百首 張說[A]玉檢匪頒隆，珠簾餽遺通。更揮諛墓筆，褒讚死姚崇。[END]
[Q]雜詠一百首 元載[A]三千兩鍾乳，八百斛胡椒。不悟口中襪，猶貪掌上腰。[END]
[Q]雜詠一百首 杜兼[A]沒有財遺臭，生無善可傳。向來堆白屋，盡是窟郎錢。[END]
[Q]雜詠一百首 桑維翰[A]五季驕諸鎮，終朝易千人。使無孔方癖，猶是晉名臣。[END]
[Q]雜詠一百首 尹氏[A]聚橛并番楀，今猶唾姓名。國人深可畏，尹氏更須平。[END]
[Q]雜詠一百首 太宰嚭[A]西子宴姑蘇，靈胥賜屬鏤。如何居上宰，忠越不忠吳。[END]
[Q]雜詠一百首 呂不韋[A]豫建無長慮，旁窺有販心。絕嬴由呂相，繼馬乃牛金。[END]
[Q]雜詠一百首 李斯[A]焚餘寧有籍，坑後更無儒。不解愚劉項，翻令二世愚。[END]
[Q]雜詠一百首 公孫弘[A]極力排舒黯，聯翩去不迴。惟應刀筆吏，時得到翹材。[END]
[Q]雜詠一百首 孔光[A]佞幸傳呼至，師臣傴僂迎。暮年靈壽杖，幸自可扶行。[END]
[Q]雜詠一百首 李林甫[A]二相去留際，中原治亂分。異時馬上淚，遥灑曲江墳。[END]
[Q]雜詠一百首 盧杞[A]僣僞蟠宮闕，忠賢血賊庭。相君無喜慍，面色只藍青。[END]
[Q]雜詠一百首 崔昌遐[A]本欲除閹腐，安知召寇戎。緇郎不爲相，朱賊得稱雄。[END]
[Q]雜詠一百首 馮道[A]坐閲數朝主，竟爲何代人。漢官敭歷遍，更作虜師臣。[END]
[Q]雜詠一百首 巷伯[A]哆侈何其甚，憂傷只自知。雖經夫子筆，不廢寺人詩。[END]
[Q]雜詠一百首 梁丘據[A]國漸移田氏，人誰悟景公。牛山兩行淚，據與寡人同。[END]
[Q]雜詠一百首 臧氏[A]嬖與賢分國，賢疎嬖在旁。未嘗無樂克，其柰有臧倉。[END]
[Q]雜詠一百首 景監[A]但見顓朝久，誰知媚竈勤。紛紛由嬖進，非特一商君。[END]
[Q]雜詠一百首 趙高[A]歸自沙丘後，因專定策功。國由中府令，帝在望夷宮。[END]
[Q]雜詠一百首 曹騰[A]費亭侯在日，亂已有萌芽。養得螟蛉種，猶能覆漢家。[END]
[Q]雜詠一百首 張讓[A]舉國排閹尹，還鄉少弔賓。太丘芻一束，全活幾多人。[END]
[Q]雜詠一百首 高力士[A]五十年間事，渾如曉夢餘。三郎南內裏，何况老家奴。[END]
[Q]雜詠一百首 仇士良[A]國老辭機密，閹兒叩緒餘。殷勤傳一訣，莫遣上觀書。[END]
[Q]雜詠一百首 張承業[A]敕使爲唐患，忠唐獨有君。晚知王自取，悞殺老監軍。[END]
[Q]雜詠一百首 神農[A]盡識葠無毒，明知堇有災。安知嘗試者，百死百生來。[END]
[Q]雜詠一百首 素女[A]厥初賦形貌，固已具陰陽。素問無人讀，流爲采戰方。[END]
[Q]雜詠一百首 扁鵲[A]疾始於榮衛，哀哉不豫謀。貪生諱聞死，天下幾桓侯。[END]
[Q]雜詠一百首 醫和[A]壽有可延理，醫無不死方。扁曾憂骨髓，和亦畏膏肓。[END]
[Q]雜詠一百首 李醯[A]自昔名高世，皆由藝入神。未應除扁鵲，世上便無人。[END]
[Q]雜詠一百首 夏無且[A]秦法嚴堂陛，秦兵遶殿廬。如何危急際，只有一無且。[END]
[Q]雜詠一百首 華佗[A]古來神異少，天下妄庸多。文帝能全意，曹瞞竟殺佗。[END]
[Q]雜詠一百首 壺公[A]跳入無人見，誰知有路通。長房非黠者，草草出壺中。[END]
[Q]雜詠一百首 陶隠居[A]方差能臘腹，學誤至漸襟。幸有經文在，休於注脚尋。[END]
[Q]雜詠一百首 韓伯休[A]女子乃知我，明朝變姓名。可憐逃不密，猶迫詔書行。[END]
[Q]雜詠一百首 巫咸[A]列書詫知死，楚些說招魂。尚莫窺壺子，安能返屈原。[END]
[Q]雜詠一百首 史蘇[A]繇語幾於讖，流傳信有諸。王何謾辛苦，易自是占書。[END]
[Q]雜詠一百首 詹尹[A]魚腹纍臣訣，蛾眉衆女仇。靈均空發問，詹尹若爲酬。[END]
[Q]雜詠一百首 季主[A]宋賈兩名士，茫然立下風。信知古賢聖，多隠卜醫中。[END]
[Q]雜詠一百首 洛下閎[A]巧歷雖千歲，先知一日差。未能下算子，亦道是占家。[END]
[Q]雜詠一百首 嚴君平[A]賣卜本逃名，下簾無市聲。如何穹壤內，知世有君平。[END]
[Q]雜詠一百首 京房[A]元帝何曾諭，京生自此疎。區區推卦氣，欲撼石中書。[END]
[Q]雜詠一百首 管輅[A]平叔知幾語，疑於易學通。歲朝不相見，隔日問三公。[END]
[Q]雜詠一百首 李淳風[A]逆知生女主，預說覆唐宗。誤殺五娘子，安知在後宮。[END]
[Q]雜詠一百首 袁天綱[A]似有人推背，相傳果是非。請君看祕記，若箇泄天機。[END]
[Q]雜詠一百首 項橐[A]義理無窮盡，雖丘或未知。老聃與項橐，聖豈有常師。[END]
[Q]雜詠一百首 甘羅[A]函谷非無士，登庸乳臭兒。空令園綺輩，頭白不逢時。[END]
[Q]雜詠一百首 外黄兒[A]子羽力扛鼎，諸侯屈膝臣。能從小兒語，盡活一城人。[END]
[Q]雜詠一百首 終童[A]武帝有荒志，終童無遠謀。長纓自繫耳，莫繫越王頭。[END]
[Q]雜詠一百首 童烏[A]擊蒙鑿帝竅，躐等尊玄經。混沌死七日，童烏夭九齡。[END]
[Q]雜詠一百首 荀陳[A]彧作操謀主，羣爲丕上公。暮年翻有愧，膝上與車中。[END]
[Q]雜詠一百首 孔融子[A]二穉吁何罪，冤猶在史書。老瞞渾忘却，只記哭倉舒。[END]
[Q]雜詠一百首 通子[A]但愛梨并栗，不傳琴與書。乃翁莫惆悵，它日舉籃輿。[END]
[Q]雜詠一百首 阿宜[A]牧有諄諄誨，宜無赫赫聲。假令如叔父，一世得狂名。[END]
[Q]雜詠一百首 阿買[A]座上交游廣，城南講讀餘。如何萬金産，只解八分書。[END]
[Q]雜詠一百首 漆室女[A]舉國聽桓子，呼天誄孔丘。可憐倚楹女，徒爲魯君憂。[END]
[Q]雜詠一百首 東家女[A]神女登徒子，微詞未必然。感襄通一夢，窺玉費三年。[END]
[Q]雜詠一百首 散花女[A]狡獪疑爲幻，姝妍復似魔。殷勤把花去，莫惱病維摩。[END]
[Q]雜詠一百首 緹縈[A]天子覽書悲，肉刑無復施。不惟嘉烈女，亦自活神醫。[END]
[Q]雜詠一百首 曹娥[A]穹壤有時敝，娥名萬古垂。直從彤管筆，便到色絲碑。[END]
[Q]雜詠一百首 阿承女[A]古人重言德，初不論傾城。切莫傷容鬢，猶堪嫁孔明。[END]
[Q]雜詠一百首 戴良女[A]竹笥并綀帔，何妨托妾身。若逢夫壻問，向道乃翁貧。[END]
[Q]雜詠一百首 木蘭[A]出塞男兒勇，還鄉女子身。尚能吞北虜，斷不慕西鄰。[END]
[Q]雜詠一百首 投梭女[A]琴挑何曾動，梭投未免慙。女郎循古禮，元不解清談。[END]
[Q]雜詠一百首 靈照[A]首如飛蓬亂，家賣漉籬供。老漢驚吾女，禪機捷乃翁。[END]
[Q]題汪道士雲庵[A]觸石纔膚寸，垂天忽怒飛。道人不出戶，笑汝出還歸。[END]
[Q]夢中爲人跋畫兩絕  其一[A]三相入朝馬，諸姨照夜驄。故應留小蹇，專載拾遺公。[END]
[Q]夢中爲人跋畫兩絕  其二[A]花鳥皆詩料，江山即畫圖。暮歸錦囊重，壓殺小奚奴。[END]
[Q]題四賢像 陳希夷[A]錢子非仙者，种郎豈隠哉。先生閉門睡，弟子下山來。[END]
[Q]題四賢像 魏處士[A]曾箴王太尉，亦諷寇萊公。無端兩丞相，有愧一山翁。[END]
[Q]題四賢像 林和靖[A]吟共僧同社，居分鶴伴間。魂歸應太息，亭榭遍孤山。[END]
[Q]題四賢像 邵康節[A]晚喜貛郎學，前知杜宇聲。乃知常處士，不及邵先生。[END]
[Q]題四夢圖 夢蝶[A]浪說身如蝶，安能及蝶哉。穿花終日去，據槁霎時回。[END]
[Q]題四夢圖 夢筆[A]異世猶相惎，同時必見攻。區區一枝筆，悔惜與文通。[END]
[Q]題四夢圖 黄粱[A]偶然眠一覺，推枕起來驚。寂寞猶前日，榮華已隔生。[END]
[Q]題四夢圖 南柯[A]築館如蕭史，專城似買臣。不知身是幻，錯認夢爲真。[END]
[Q]挽陳孺人[A]隠衣先自著，舂具亦同操。不但鴻高節，鴻妻節更高。[END]
[Q]歲除一首[A]度朔山尤遠，酆都獄甚寬。儺驅頑不去，愈送瞥然還。[END]
[Q]唐二妃像  其一[A]不但烹三庶，東宮亦屢危。元來玉環子，別有錦綳兒。[END]
[Q]唐二妃像  其二[A]素艷羞粧額，紅膏妒雪膚。寧臨白刃死，不受赤眉污。[END]
[Q]三笑圖[A]堅白相非是，高虛目送雄。遠公差解事，孔老各牢籠。[END]
[Q]卧雪圖[A]凍合千門閉，傳呼一市驚。豈無僵卧者，輦轂未知名。[END]
[Q]蓮社圖[A]但見籃輿出，安知酒榼空。老僧翻折本，收不得陶公。[END]
[Q]赤壁圖[A]共餐鱸一箸，各飲酒三升。客去主人睡，明朝醉未興。[END]
[Q]過水羅漢圖[A]陟淺猶須杖，誰云佛有神。乃知杯渡者，祇是熱瞞人。[END]
[Q]石虎禮佛圖[A]一虎雖兇暴，其尊孔釋同。矯情饋夫子，合爪禮澄公。[END]
[Q]梁武脩懺圖[A]紫袍臨蜀殿，黄屋建梁臺。異世爲鵑去，前身作蚓來。[END]
[Q]老子出關圖[A]去國有華髮，出關無送車。未能盡韜晦，紫氣作前驅。[END]
[Q]孔子問禮圖[A]却萊辨夷夏，隳郈肅君臣。丘豈生知者，聃非絕滅人。[END]
[Q]明皇幸蜀圖  其一[A]狼煙起幽薊，鳥道幸岷峨。穆滿尚八駿，隆基惟一騾。[END]
[Q]明皇幸蜀圖  其二[A]失守文皇業，來聽望帝聲。向令曲江在，吾豈有茲行。[END]
[Q]綠珠[A]畏死仕新室，輕生謝季倫。細評投閣者，大愧墜樓人。[END]
[Q]蔡奴[A]帝令工寫貌，相諷尹加笞。且賞折枝杏，休嘲有靨枝。[END]
[Q]詠瀟湘八景各一首 遠浦歸帆[A]極目無邊際，惟天與水連。煙中帆幾點，若箇是君船。[END]
[Q]詠瀟湘八景各一首 平沙鴈落[A]背冷來趨暖，雖微善自謀。如何纔得意，飛去不回頭。[END]
[Q]詠瀟湘八景各一首 山市晴嵐[A]曉霧輕綃捲，嵐光抹黛新。蕭條數家聚，三兩趁墟人。[END]
[Q]詠瀟湘八景各一首 漁村夕照[A]估客繫征纜，漁家收釣筒。何妨千嶂黑，猶作半江紅。[END]
[Q]詠瀟湘八景各一首 洞庭秋月[A]寄聲謝軒帝，不必奏鈞天。一碧九萬里，橫吹鐵笛眠。[END]
[Q]詠瀟湘八景各一首 瀟湘夜雨[A]楚澤秋聲早，湘山暮色遥。偏來短篷上，終夜滴蕭蕭。[END]
[Q]詠瀟湘八景各一首 煙寺晚鐘[A]問寺莫知處，躋攀又溯洄。惟鐘藏不密，日暮過溪來。[END]
[Q]詠瀟湘八景各一首 江天暮雪[A]縴路泥尤滑，柴門掃不開。子猷返棹後，不見有船來。[END]
[Q]雜記十首  其一[A]綠野池新鑿，平泉墅又開。迺知造凉殿，諫者不能回。[END]
[Q]雜記十首  其二[A]駿馬如花妾，平生不負春。如何飛燕語，不恕輦邊人。[END]
[Q]雜記十首  其三[A]相國私英倩，將軍嬖子都。可憐洛陽令，只問主家奴。[END]
[Q]雜記十首  其四[A]恍惚天書事，莊嚴土木功。暮年王太尉，典領玉清宮。[END]
[Q]雜記十首  其五[A]養成河北賊，挑致海東夷。空國坐朋字，亂華由黨碑。[END]
[Q]雜記十首  其六[A]雖則仇平仲，何曾問大年。崇寧一相拜，元祐幾人全。[END]
[Q]雜記十首  其七[A]登庸局面變，報復念頭差。貶削村夫子，褒崇笑夜叉。[END]
[Q]雜記十首  其八[A]著論貶臨川，談經抑老泉。權書并字說，究竟果誰賢。[END]
[Q]雜記十首  其九[A]至郭陪清語，留衣示別情。奈何鳳翔骨，不得憲宗迎。[END]
[Q]雜記十首  其一○[A]劍履崇刀筆，鈞衡付蹶張。賈生年尚少，且去傅諸王。[END]
[Q]記雜畫 醉鍾馗[A]墜幘長鬚醜，遺靴一足濡。不須訶小鬼，爛醉要渠扶。[END]
[Q]記雜畫 嘗醋圖[A]釀者不沾唇，旁觀吸者顰。翁真堪宰相，嫗亦可夫人。[END]
[Q]記雜畫 癭[A]咬韲饑餓□，□□□□□。乍可訓童子，誰能說老兵。[END]
[Q]記雜畫 □□□[A]舜提歸□□，□□□□梁。束手無爭執，應慚此璽郎。[END]
[Q]記雜畫 □□□[A]君耳污□□，□□□□灣。首陽落第二，前已有箕山。[END]
[Q]記雜畫 □□□[A]□□□□□，□□□□池。却恐魚之樂，莊生未必知。[END]
[Q]記雜畫 □□□[A]□□□□□，□□□□□。不必詢名姓，知渠是謫仙。[END]
[Q]記雜畫 □□□[A]□□□□□，□□□□□。歷歷丹青意，如譏睡海棠。[END]
[Q]記雜畫 賣炭圖[A]衣襟成墨色，面目带煤塵。盡愛爐中獸，誰憐窯下人。[END]
[Q]記雜畫 賣卜圖[A]牽羔仍抱子，翁媼各鶉懸。破扇題周易，全家頼卦錢。[END]
[Q]送明甫初筮十首  其一[A]三間參佐廨，昔也處先公。矮屋兒無歎，翁生矮屋中。[END]
[Q]送明甫初筮十首  其二[A]守相卿耆舊，相逢必霽威。渠寧私邑子，汝勿視翁歸。[END]
[Q]送明甫初筮十首  其三[A]祿米皆前定，分銖不可添。園葵莫爭利，鄰棗亦傷廉。[END]
[Q]送明甫初筮十首  其四[A]寧游屋溪畔，勿傍盜泉邊。監竹不食笋，先賢樣在前。[END]
[Q]送明甫初筮十首  其五[A]莫歎家庭遠，卿侯即父師。尚於吾繾綣，定不汝瑕疵。[END]
[Q]送明甫初筮十首  其六[A]先緒微如綫，未知誰亢宗。翁猶慙父祖，汝可復慙翁。[END]
[Q]送明甫初筮十首  其七[A]十載脾神厄，何曾食有魚。擊鮮徒溷汝，遺鮓適憂吾。[END]
[Q]送明甫初筮十首  其八[A]記取元城語，南州熱異常。別無衛生訣，止酒是丹方。[END]
[Q]送明甫初筮十首  其九[A]博士今儒彥，遥知講席重。汝宜束脩往，吾亦執經從。[END]
[Q]送明甫初筮十首  其一○[A]汝幼不努力，忽爲三十餘。勉旃教汝子，要付善和書。[END]
[Q]肅翁餉石門芥菜[A]食指清晨動，饞涎異味來。高情分石芥，辣性似徂徠。[END]
[Q]偶題二首  其一[A]自幼耽章句，年高竟未工。自稱豁達老，人號囁嚅翁。[END]
[Q]偶題二首  其二[A]莫耗官倉粟，休貪御手羹。新年採薇食，詩比舊年清。[END]
[Q]送陳德林巡轄[A]拔丁而去矣，袖瓦似要之。誰道州人薄，君行有綵旗。[END]
[Q]乙卯端午十絕  其一[A]不曾窺戶外，偶出至溪邊。欲訪斬蛟廟，聊呼放鴨船。[END]
[Q]乙卯端午十絕  其二[A]桃李已成塵，葵榴各鬭新。紅顔年少子，白髮背時人。[END]
[Q]乙卯端午十絕  其三[A]餐菊飲朝露，平生不歠醨。與龍爭角黍，無乃謗湘纍。[END]
[Q]乙卯端午十絕  其四[A]喚起龍泉老，儂今把釣緡。還公旗與鼓，別付奪標人。[END]
[Q]乙卯端午十絕  其五[A]不喜追風驃，尤憎競渡船。寧爲之反殿，怕著祖生先。[END]
[Q]乙卯端午十絕  其六[A]時服頒周府，薰絃奏舜廊。未知新帖子，幾首似歐陽。[END]
[Q]乙卯端午十絕  其七[A]客屨自來去，山翁病不知。座無麴道士，門有艾天師。[END]
[Q]乙卯端午十絕  其八[A]兒女需京纈，經時買未歸。似嫌無艾虎，不肯換生衣。[END]
[Q]乙卯端午十絕  其九[A]韓廟坡爲記，羅池愈製碑。老農不識字，自唱送神詩。[END]
[Q]乙卯端午十絕  其一○[A]朝朝責太平，日日御延英。欲識太平處，鼕鼕社鼓聲。[END]
[Q]初霜[A]庭下曉來霜，菰頓芭蕉折。絡石瘦菖蒲，獨抱青青節。[END]
[Q]秋思[A]一曲玉連瑣，十分金屈巵。故新相代謝，底用爲秋悲。[END]
[Q]新月[A]天面如人面，昏昏鎮是愁。晚來雲色解，新月放眉頭。[END]
[Q]小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 閬山妙嚴院松月堂讀張汪二公詩有感用無垢韵[A]止水攪不動，好山邀輒來。松間寒月晚，似欠兩翁催。[END]
[Q]清凉院僧房致齋[A]花片牆陰晚，禽聲屋角晴。東風猶峭在，煨芋坐深明。[END]
[Q]端平二年端午帖子詞 皇帝閤 其一[A]更化開皇極，中興兆赤符。節摽千歲曆，氣協五時圖。[END]
[Q]端平二年端午帖子詞 皇帝閤 其二[A]雨足秧分甽，風清麥弄岐。聖心涵水鏡，即是太平基。[END]
[Q]端平二年端午帖子詞 皇帝閤 其三[A]明進離方午，柔生遇已陰。妙參三聖易，細測兩儀心。[END]
[Q]端平二年端午帖子詞 貴妃閤 其一[A]珮襲芳蘭碧，釵明寶篆紅。深宮三十六，同被二南風。[END]
[Q]端平二年端午帖子詞 貴妃閤 其二[A]萱長宜男草，榴開結子花。歡聲喧令節，慶事屬天家。[END]
[Q]端平三年春帖子詞 皇帝閤 其一[A]龢鳳東風轉，携龍北斗回。人間遒鐸振，天上獸樽開。[END]
[Q]端平三年春帖子詞 皇帝閤 其二[A]冰天寒色餞，暘谷霽華賓。生意乾坤滿，宸襟一點春。[END]
[Q]端平三年春帖子詞 皇帝閤 其三[A]寬大朝廷詔，中和郡國詩。欲求躋慶曆，先使見淳熙。[END]
[Q]端平三年春帖子詞 皇后閤 其一[A]太液輕澌泮，溫明霽日融。菜流芳荇碧，花頌瑞椒紅。[END]
[Q]端平三年春帖子詞 皇后閤 其二[A]甲觀韶光集，禖壇好語傳。思齊男慶百，假樂子宜千。[END]
[Q]端平三年春帖子詞 貴妃閤 其一[A]梅試催粧粉，蘭披入夢香。迎春占北斗，受福拜東皇。[END]
[Q]端平三年春帖子詞 貴妃閤 其二[A]象應軒龍次，恩承帝座光。燕壇風澹蕩，蠶館日舒長。[END]
[Q]題壁[A]眼俗難觀古，時間只順天。平生羞詭遇，投老更加鞭。[END]
[Q]江上二首  其一[A]相別亦何事，相逢盡偶然。愁腸貫綵筆，離夢繞朱弦。[END]
[Q]江上二首  其二[A]紛紛渾是夢，黯黯只消魂。江上浪無限，舟中酒一樽。[END]
[Q]暇日六詠 雙白鴨[A]已斷鷹隼猜，仍叨主人惠。皎潔靜天姿，雙棲莫相忌。[END]
[Q]暇日六詠 蛙[A]越國未亡吳，曾動君王意。句踐自有心，憑車汝無恃。[END]
[Q]暇日六詠 百舌[A]曉語月斜樹，晝啼春霽天。胸中自有激，不是故多言。[END]
[Q]暇日六詠 柳絮[A]零亂委空風，悠揚點芳草。却爲身最輕，華堂等閒到。[END]
[Q]暇日六詠 龜[A]映日漾清淵，沿沙暴玄甲。愛爾千歲姿，藏身一蓮葉。[END]
[Q]暇日六詠 槐庭[A]清陰滿我庭，蒼蒼六槐老。野性苦避人，青苔不須掃。[END]
[Q]春日書事[A]禪宮門寂寂，庭草無行迹。東風自掃階，疑是開簾客。[END]
[Q]鹿邑道中[A]去歲秋時去，今年秋又來。浮名何所得，歲月苦相催。[END]
[Q]予元祐六年六月罷著作佐郎除祕書丞是歲仲冬復除著作郎兼史院檢討復至舊局題屏[A]庭樹應如我，相逢益老蒼。別來秋苦雨，但覺瓦松長。[END]
[Q]絕句[A]雨麥渾漫壠，風梅已退粧。高鴻望燕塞，飛疾不成行。[END]
[Q]晝卧口占二首  其一[A]人事日益遠，秋居何颯然。苔隨牆半雨，葉放樹中天。[END]
[Q]晝卧口占二首  其二[A]擾擾終何得，蕭蕭亦自如。將求解牛道，要解斲輪書。[END]
[Q]發金陵折柳亭二首  其一[A]匆匆十日事，回首亦凄凉。何處無芳草，行人休斷腸。[END]
[Q]發金陵折柳亭二首  其二[A]瞿曇昔教我，林下一宵行。何事春江上，依依作俗情。[END]
[Q]昔蘇先生遊廬山詩云平日懷真賞神遊杳靄間如今不是夢真個有廬山輒繼一首[A]人生孰非夢，夢裏見廬山。若了元無夢，何曾有往還。[END]
[Q]蘇先生詩云芒鞋青竹杖自掛百錢遊何事春山裏人人識故侯輒繼其後[A]齋心禮仙聖，不是愛山遊。山中笑何等，白髮故諸侯。[END]
[Q]和黄魯直游百花洲盤礴范文正公祠下以生存華屋處零落歸山丘爲韵賦十詩  其一[A]神文秉周禮，廟樂奏九成。當時夔一足，不待魯諸生。[END]
[Q]和黄魯直游百花洲盤礴范文正公祠下以生存華屋處零落歸山丘爲韵賦十詩  其二[A]嘖嘖鵲噪屋，愔愔蛛網門。我來九頓首，生氣凜如存。[END]
[Q]和黄魯直游百花洲盤礴范文正公祠下以生存華屋處零落歸山丘爲韵賦十詩  其三[A]堂堂古遺直，心嚴貌無華。人見不嫵媚，何以娛大家。[END]
[Q]和黄魯直游百花洲盤礴范文正公祠下以生存華屋處零落歸山丘爲韵賦十詩  其四[A]樸蔌復樸蔌，何以棟我屋。風雨莫輕摇，南山無老木。[END]
[Q]和黄魯直游百花洲盤礴范文正公祠下以生存華屋處零落歸山丘爲韵賦十詩  其五[A]有酒當自醑，有室莫共處。古今一丘貉，何能坐飛語。[END]
[Q]和黄魯直游百花洲盤礴范文正公祠下以生存華屋處零落歸山丘爲韵賦十詩  其六[A]夢回四賢篇，長風吹人醒。嗟哉不我見，淚與秋露零。[END]
[Q]和黄魯直游百花洲盤礴范文正公祠下以生存華屋處零落歸山丘爲韵賦十詩  其七[A]百代無幾人，九原何可作。不必溫御史，解令君膽落。[END]
[Q]和黄魯直游百花洲盤礴范文正公祠下以生存華屋處零落歸山丘爲韵賦十詩  其八[A]寶元乃多故，公時總戎機。胸中百萬兵，要取橫山歸。[END]
[Q]和黄魯直游百花洲盤礴范文正公祠下以生存華屋處零落歸山丘爲韵賦十詩  其九[A]公歸今幾時，遺懿何斑斑。公議要難沒，言波可懷山。[END]
[Q]和黄魯直游百花洲盤礴范文正公祠下以生存華屋處零落歸山丘爲韵賦十詩  其一○[A]我心不可規，滔滔誰與游。向來秉大雅，今復成一丘。[END]
[Q]登孤峰[A]昨浮枉渚水，今上枉人山。想像雲深處，先生獨往還。[END]
[Q]中秋[A]秋景今宵半，天高月倍明。南樓誰宴賞，絲竹奏清聲。[END]
[Q]喜[A]久旱逢甘雨，他鄉遇故知。洞房花燭夜，金榜挂名時。[END]
[Q]李花[A]枝綴霜葩白，無言笑曉風。清芳誰是侶，色間小桃紅。[END]
[Q]梨花[A]院落沉沉曉，花開白雪香。一枝輕带雨，淚濕貴妃妝。[END]
[Q]題崎灘鋪壁[A]暖日淡朧霞，林梢噪晚鴉。遊人何事喜，頃刻是山家。[END]
[Q]句[A]飲馬驅驕虜，飛龍紀建炎。艱危三改歲，倉卒兩垂簾。[END]
[Q]白鷺[A]其外殊潔白，俯風臨清流。其中乃貪穢，盡日魚蝦求。[END]
[Q]偈三首  其二[A]歸源性無二，方便有多門。但了歸源性，何愁方便門。[END]
[Q]栖禪暮歸書所見二絕  其一[A]雨在時時黑，春歸處處青。山廻失小寺，湖盡得孤亭。[END]
[Q]栖禪暮歸書所見二絕  其二[A]春着湖烟膩，晴揺野水光。草青仍過雨，山紫更斜陽。[END]
[Q]春日五言二首  其一[A]啼禽通夢寐，芳草過比鄰。暖逼花期促，愁牽酒量伸。[END]
[Q]春日五言二首  其二[A]去就慙雲雁，浮沉羡海鷗。妄心花片落，豪氣柳枝柔。[END]
[Q]棕花[A]斫破夜叉頭，取出仙人掌。鮫人滿腹珠，鮰魚新出網。[END]
[Q]閨怨[A]芳草遶池綠，天涯人未歸。春來更消瘦，渾欲不勝衣。[END]
[Q]七盤嶺[A]遠近分濃淡，陰晴異蔽虧。不知山路險，却幸馬行遲。[END]
[Q]澗舖嶺道中四首  其一[A]近岫披晴霧，遥山縱雨雲。皚皚疑雪積，莽莽若江分。[END]
[Q]澗舖嶺道中四首  其二[A]嶺路縈紆合，泉流詰曲通。田毛無歲旱，山課與耕同。[END]
[Q]澗舖嶺道中四首  其三[A]芋畝疑如蜀，山田更似閩。祇看無廢地，寧復有閒民。[END]
[Q]澗舖嶺道中四首  其四[A]鉅竹差差合，青杉裊裊長。人多表池檻，此乃亙山岡。[END]
[Q]鐵笛亭[A]悵彼荆榛合，欣公杖履開。倘非人隠異，何許笛飛來。[END]
[Q]重午日摘枇杷薦酒因成兩絕句  其一[A]已載相如賦，還披杜老詩。團團自長葉，佳實欠纍纍。[END]
[Q]重午日摘枇杷薦酒因成兩絕句  其二[A]蜀酒能袪慮，昌陽解引年。楚君爲楚節，湘客念湘船。[END]
[Q]早題[A]欲雨雨似止，爲霜霜不成。山雲解衣带，曉日掛銅鉦。[END]
[Q]雪觀[A]冷語可銷暑，昔人曾詠之。我來登雪觀，政值綠陰時。[END]
[Q]仁智堂[A]公乎仁且智，意託山與水。唱道本龍門，遺塵仍栗里。[END]
[Q]白霧溪[A]霧雨猶疑合，槎頭不可窺。凶年走牲酒，平旦但茅茨。[END]
[Q]晚歇溪上[A]愛此滄浪水，臨流坐寫詩。賦詩元未就，藉水發幽姿。[END]
[Q]題西軒竹上[A]昔去無此屋，今茲更添竹。吾輩固蕭閒，道人殊不俗。[END]
[Q]簡周允升三首  其一[A]相逢亡恙外，第一問書堂。爲說當年樹，如人出屋長。[END]
[Q]簡周允升三首  其二[A]春來多睡思，茗椀亦時須。不敢家園乞，芭蕉有剩無。[END]
[Q]簡周允升三首  其三[A]君爲鄉校長，我政旅人居。借屋元相近，相過莫放疎。[END]
[Q]雲錦[A]西湖萬頃荷，護以隄千丈。應詔待新辭，無爲戀盆盎。[END]
[Q]感歸鳥[A]鳥雀知既夕，相逢如擇棲。嗟余獨何者，失侶自東西。[END]
[Q]水樂[A]如抑又成揚，既考亦或鼓。始信石能言，無疑鈴解語。[END]
[Q]雨游青原山二首  其一[A]松竹青原剎，香燈七祖籤。窮通非所問，風雨暫成淹。[END]
[Q]雨游青原山二首  其二[A]要作山中宿，悵無林下期。摩挱魯公字，咀嚼豫章詩。[END]
[Q]登亦好亭[A]風潮湧琉璃，露朵紛錦繡。景物故不貧，詩篇況能富。[END]
[Q]冽泉[A]名士每名泉，一瓢寧取賢。道行期及物，爲澗定爲川。[END]
[Q]寒栖館[A]畦資搰搰功，爨藉丁丁力。但取茅蓋頭，不嗟家立壁。[END]
[Q]感鬻筍者[A]一寸葆萌茁，琅玕千尺姿。園翁不知愛，採掘競刀錐。[END]
[Q]送筍與胡仲威[A]掘我窗前筍，與君充煮煨。槎牙勿多棄，聊用敵崔嵬。[END]
[Q]玩易齋[A]晉士祖虛無，寧殊卜筮書。公今編幾絕，加我問何如。[END]
[Q]石井有感[A]歲月不可玩，變遷何所無。青衫今白髮，泉谷乃官途。[END]
[Q]觀吳興俞君新之作畫于瑞竹俞君索詩漫興四絕句  其一[A]我無巖壑姿，空有山林想。看君落筆時，形滯心已往。[END]
[Q]觀吳興俞君新之作畫于瑞竹俞君索詩漫興四絕句  其二[A]平生苕霅舟，略計忘幾歷。詩裏不能收，付君醫畫癖。[END]
[Q]觀吳興俞君新之作畫于瑞竹俞君索詩漫興四絕句  其三[A]作畫與作詩，妙處元同科。苟無自得處，當復奈渠何。[END]
[Q]觀吳興俞君新之作畫于瑞竹俞君索詩漫興四絕句  其四[A]煩君索我詩，我詩老不支。因君爲作氣，竟亦不能奇。[END]
[Q]題劉叔驥所畫竹[A]竹不媿老可，人今無老坡。聊將一巵酒，相與酹蘋波。[END]
[Q]呈宜之兄八首  其一[A]兄昔守清江，弟亦官白下。檄書幾經過，鈴閤奉閒暇。[END]
[Q]呈宜之兄八首  其二[A]別來纔一書，似若向兄疎。逢人問江右，說兄不敢虛。[END]
[Q]呈宜之兄八首  其三[A]兄今得太末，去弟不數驛。弟官蠻夷中，何啻限南北。[END]
[Q]呈宜之兄八首  其四[A]回舟德清縣，期以一會面。去去不可留，歲盡多冰霰。[END]
[Q]呈宜之兄八首  其五[A]雪抵東野縣，晴值安豐車。坐定取談兄，示以咫尺書。[END]
[Q]呈宜之兄八首  其六[A]書中道何似，詩有林霏寄。怪其句律工，定自工夫至。[END]
[Q]呈宜之兄八首  其七[A]弟詩吳江楓，未秋先隕風。騷人或取咏，零落鷗鳥同。[END]
[Q]呈宜之兄八首  其八[A]兄詩楚山竹，歲晚色愈綠。譬彼朝陽桐，當令鳳棲宿。[END]
[Q]閨怨四首  其一[A]辭少不盡意，辭多還盡紙。紙盡意無窮，相思似流水。[END]
[Q]閨怨四首  其二[A]紅芳不可待，綠蔭忽已成。妾貌愧花好，郎姿如柳明。[END]
[Q]閨怨四首  其三[A]擬憑魂夢尋，苦恨山川遠。山川遠不愁，風吹夢魂斷。[END]
[Q]閨怨四首  其四[A]風前揮珠璫，吹落春江去。日夜只東流，何時復西泝。[END]
[Q]連雪不已復作絕句詠之及六而止殆未免不愁凍殺之誚也  其一[A]粲粲初投米，飄飄旋落花。巷深迷吠犬，林合誤歸鴉。[END]
[Q]連雪不已復作絕句詠之及六而止殆未免不愁凍殺之誚也  其二[A]對岸初封屋，臨流已蔽汀。長江停衮衮，去鳥失冥冥。[END]
[Q]連雪不已復作絕句詠之及六而止殆未免不愁凍殺之誚也  其三[A]勿謂虛明質，能成積厭威。由輕終及重，至著本從微。[END]
[Q]連雪不已復作絕句詠之及六而止殆未免不愁凍殺之誚也  其四[A]不假丹青手，居成水墨圖。莫嗟玄尚白，靡歎糞難污。[END]
[Q]連雪不已復作絕句詠之及六而止殆未免不愁凍殺之誚也  其五[A]往記嚴陵岸，喬林掛亂絲。還思溧陽路，小艇觸輕澌。[END]
[Q]連雪不已復作絕句詠之及六而止殆未免不愁凍殺之誚也  其六[A]背蔭常先積，當明竟早消。草衰猶秀色，柳悴亦長條。[END]
[Q]晚對[A]朝從前山看，莫與後嶺對。曉霧或紛紛，晚烟增紫翠。[END]
[Q]仲春雜書二首  其一[A]社公能作雨，社子復成晴。日薄風仍薄，花明柳亦明。[END]
[Q]仲春雜書二首  其二[A]二月倏已盡，一春餘幾多。不知花過矣，誰問病如何。[END]
[Q]晚書二首  其一[A]春晚苦多風，花殘不見紅。問花寧自覺，愁殺白頭翁。[END]
[Q]晚書二首  其二[A]何處黄鸝語，玲瓏芳樹間。可憐求友意，飛去又飛還。[END]
[Q]磬湖[A]鑿開何自來，名得因形似。似欲使先生，因茲號居士。[END]
[Q]蘆葦林[A]雖爲林園居，不忘江湖趣。更著小舟橫，無驚野禽聚。[END]
[Q]題邢園壁[A]池草似爭長，木陰如合圍。不惟催我去，政欲餞春歸。[END]
[Q]方池[A]藻荇參遮面，菰蒲聳立隅。飛來雙野鴨，幾幅畫成圖。[END]
[Q]幽蘭坡[A]斗坡能曲折，亂石故崢嶸。篁竹幾成蔽，幽蘭何處生。[END]
[Q]題君子亭[A]菊落淵明手，愛人仍及烏。荷花定好友，周子亦陶徒。[END]
[Q]紫君林[A]籜脫始猶青，粉滋旋變紫。斬伐不須加，森然自堪倚。[END]
[Q]北風[A]北風故應陰，南風還當晴。占風更占雨，巢穴寄吾生。[END]
[Q]日入[A]日出復日入，寢飯但默默。堪哀籠中鳥，欲去飛不得。[END]
[Q]野息[A]覆之茅三重，樹以不加斲。野息若規模，規模如是作。[END]
[Q]長門怨[A]祇看金屋貯，便有長門棄。始盛終當衰，人情亦天意。[END]
[Q]九日[A]嘗評節物佳，無出九日上。豈獨爲黄花，端由有元亮。[END]
[Q]過湖[A]杯珓吉難同，開船得轉風。無云仗神道，人厄匪天窮。[END]
[Q]釣磯  其一[A]公爲浙東行，曾憩桐江碧。漢節世聞風，羊裘人盡識。[END]
[Q]釣磯  其二[A]樂是烟波好，寧須竿綫勞。功高殊釣渭，意適似游濠。[END]
[Q]到江口寺[A]已絕朱林渡，還瞻白塔擎。欲從微徑陟，復命小舟橫。[END]
[Q]過祝氏南山[A]夢寐南山久，今朝始一來。主人雖不在，亦許步崔嵬。[END]
[Q]止宿寮[A]雖云居異方，政自生同宇。不但擷園蔬，仍須催釀黍。[END]
[Q]濠樂[A]韓悲沮洳居，賈歎尋常瀆。何似老莊周，逍遥一篇足。[END]
[Q]海棠塢[A]嘗哦坡老詩，未識柯山塢。想像亦好園，規摹自渠取。[END]
[Q]石門塢[A]溪已曲更曲，塢仍深更深。端居與奚自，出處各何心。[END]
[Q]悠然亭[A]亭能招南山，徑亦栽黄菊。我乃願師陶，過公期託宿。[END]
[Q]小山[A]昔人評畫圖，咫尺論萬里。公家一拳石，意趣端如此。[END]
[Q]聞蛙[A]驚蟄已數日，聞蛙初此時。能知喜風月，不必問官私。[END]
[Q]花嶼[A]楊垂空寄恨，草碧會添愁。祇有花無數，春風醉不休。[END]
[Q]弄月亭[A]明月故在天，何自墮此水。倘匪騎鯨人，孰能相料理。[END]
[Q]荼䕷洞[A]春花苦無陰，況與花俱秀。好在月明中，仰攀仍落嗅。[END]
[Q]雪中三憶三首  其一[A]憶我山中竹，長身立崖谷。勢重且搶頭，誰歟摇蔌蔌。[END]
[Q]雪中三憶三首  其二[A]憶我園中菜，栽遲科未敷。哀哉被摧壓，端亦似人癯。[END]
[Q]雪中三憶三首  其三[A]憶我簷間梅，臘開餘未破。未破想深扃，已開應槁墮。[END]
[Q]至日雪後簡在伯二首  其一[A]一雪頓能晴，江山萬里明。故勝茅屋底，空聽滴簷聲。[END]
[Q]至日雪後簡在伯二首  其二[A]灰裏撥陰何，思君欲就哦。還憂好時節，來攪或遭呵。[END]
[Q]長田舖二首  其一[A]野驛人稀到，空庭草自生。霜清殊未覺，雨細更含晴。[END]
[Q]長田舖二首  其二[A]晚日東西路，秋風長短亭。悲歌渾欲絕，衰淚不勝零。[END]
[Q]宿竹瓦舖二首  其一[A]投鞍纔近午，置榻已成曛。豈乏道旁店，恐逢梁上君。[END]
[Q]宿竹瓦舖二首  其二[A]連根煮菜種，带葉𬋖生薪。瑣瑣無庸歎，區區媿此身。[END]
[Q]落葉[A]捲捲從何起，多因爲晚風。飄飄久不下，還復反荒叢。[END]
[Q]花屏[A]陰能間其疎，竹可扶其弱。點綴自天然，詎須金孔雀。[END]
[Q]種菊[A]甘菊移時晚，少陵曾有詩。落英胡可待，已分阻長饑。[END]
[Q]次韻審知寄贈[A]以我思君見，知君念我還。相逢勞苦外，逕問竹平安。[END]
[Q]微雨三首  其一[A]雨絲情脈脈，雨點淚浪浪。無處堪回首，如何不斷腸。[END]
[Q]微雨三首  其二[A]大雨若盆傾，小雨如絲亂。盆覆幾時收，絲長何日斷。[END]
[Q]微雨三首  其三[A]雲深不見山，雨密還遮樹。相見說相思，相思說何處。[END]
[Q]赤岸道中呈斯遠[A]小雨洗紅葉，青山舒白雲。秋風有奇處，我友得平分。[END]
[Q]寄懷[A]雨足新晴後，凉生靜夜時。支筇誰得見，惟有鷺鷗知。[END]
[Q]途中雜題六首  其一[A]人疲故思息，馬倦亦成噓。彼政嗟吾役，吾寧陋彼居。[END]
[Q]途中雜題六首  其二[A]石有千年蘚，崖懸百尺藤。祗疑雲尚合，忽見日初升。[END]
[Q]途中雜題六首  其三[A]山果秋皆實，山花晚更馨。鳥飛時暗落，風靜或微聽。[END]
[Q]途中雜題六首  其四[A]下壑疑無地，高崖恐接天。端殊益州馭，敢盡祖生鞭。[END]
[Q]途中雜題六首  其五[A]樹合猿啼遠，崖荒虎跡新。尋常慣居者，辛苦恐行人。[END]
[Q]途中雜題六首  其六[A]異俗吁成怕，吾身行若何。略人仍負擔，祭鬼更鳴鑼。[END]
[Q]立春日小飲[A]今日青春立，今年白髮多。酒杯欺我老，梅朵奈渠何。[END]
[Q]嚴從禮求先照軒詩[A]日上照萬物，心明觀一身。爲光詎資火，在我不關人。[END]
[Q]讀朱先生雲谷詩[A]昔在龍門勝，祇今雲谷居。吾州端不遠，曷日從籃輿。[END]
[Q]寄審知[A]楓赤蘆花白，扁舟夜泊時。平生故人夢，細雨說相思。[END]
[Q]贈筆工[A]食肉既無相，良工徒苦心。吁嗟君類我，何處覓知音。[END]
[Q]老梅[A]穉梅非不佳，顔色終敷腴。惟此老不枯，故能清且臞。[END]
[Q]籬落間見凌霄偶書[A]凌霄何自名，緣木與俱生。底事因蓬附，故爲亦蔓榮。[END]
[Q]金鳳花[A]既知梧留鳳，寧令鳳在笯。胡爲五色羽，散作一庭花。[END]
[Q]口占三首  其一[A]殷勤語舟子，舉棹莫怱怱。恐怕鴛鴦伴，飛息不得同。[END]
[Q]口占三首  其二[A]鴈鴈呼其羣，飲宿不相放。春至且北歸，秋來復南向。[END]
[Q]口占三首  其三[A]溪頭柳依依，溪畔草離離。草木本何與，行人自愁思。[END]
[Q]用一代不數人百年能幾見爲韻詩賦十章呈陳君舉  其一[A]東南固多賢，莫與永嘉匹。王鄭已騎鯨，輩流公第一。[END]
[Q]用一代不數人百年能幾見爲韻詩賦十章呈陳君舉  其二[A]公乎不爲文，爲必行于代。誦習孰其人，兒童兼老輩。[END]
[Q]用一代不數人百年能幾見爲韻詩賦十章呈陳君舉  其三[A]昔人頌詩書，論世猶尚友。生幸同斯時，識面可獨不。[END]
[Q]用一代不數人百年能幾見爲韻詩賦十章呈陳君舉  其四[A]人言會合難，會合端有數。公不絕櫧洲，我政長沙住。[END]
[Q]用一代不數人百年能幾見爲韻詩賦十章呈陳君舉  其五[A]雲物瞻閩嶠，風聲望海濱。如何一年內，頓得見斯人。[END]
[Q]用一代不數人百年能幾見爲韻詩賦十章呈陳君舉  其六[A]賢愚之相懸，千萬或什百。所以天地間，寥寥苦難索。[END]
[Q]用一代不數人百年能幾見爲韻詩賦十章呈陳君舉  其七[A]山色仍前日，梅花又一年。休爲招屈些，好泛渡湘船。[END]
[Q]用一代不數人百年能幾見爲韻詩賦十章呈陳君舉  其八[A]少小耽文字，初非哲匠能。空令爲己學，老矣見何曾。[END]
[Q]用一代不數人百年能幾見爲韻詩賦十章呈陳君舉  其九[A]桂陽去衡陽，道里端能幾。倘許釣竿投，春風叩葭葦。[END]
[Q]用一代不數人百年能幾見爲韻詩賦十章呈陳君舉  其一○[A]流傳昔多聞，邂逅今既見。顧我何足收，期公示深眷。[END]
[Q]田家即事八首  其一[A]水汎將晴霧，山行欲雨雲。鷗翻隨渚見，雞近隔林聞。[END]
[Q]田家即事八首  其二[A]十載溪山夢，一川桃李花。春深猶是客，幾日定還家。[END]
[Q]田家即事八首  其三[A]社鼓村村急，春流岸岸高。雙分待魚鷺，紅認隔溪桃。[END]
[Q]田家即事八首  其四[A]波靜童閑笛，舟橫翁賣魚。村村皆樂業，處處盡安居。[END]
[Q]田家即事八首  其五[A]行役渠憐我，生涯我羨渠。太平今有象，隨寓即吾廬。[END]
[Q]田家即事八首  其六[A]老屋愁風破，空林過雨乾。飄零黄葉滿，寂寞野香殘。[END]
[Q]田家即事八首  其七[A]下田已鷗沒，上田更龜坼。欲知雨未已，看取雲潑墨。[END]
[Q]田家即事八首  其八[A]田夫荷鍤去，乘水護田缺。田婦貰酒歸，相與慰勤力。[END]
[Q]題玉澗八景八首  其一[A]畫出女牆月，老子興不淺。誰識春光中，解使平湖歛。[END]
[Q]題玉澗八景八首  其二[A]斷嶼數行樹，孤舟一葉橫。前山風雨暗，此岸已天明。[END]
[Q]題玉澗八景八首  其三[A]山外江村晚，縱橫八九家。過橋無路處，人思渺天涯。[END]
[Q]題玉澗八景八首  其四[A]點點飛來鴈，空中若有音。詩翁正牢落，識汝別離心。[END]
[Q]題玉澗八景八首  其五[A]梵宇出林杪，暝色歛烟樹。鐘聲有無中，聽於無聽處。[END]
[Q]題玉澗八景八首  其六[A]落日下大野，江邊漁事收。小舟橫斷岸，長笛一聲秋。[END]
[Q]題玉澗八景八首  其七[A]慘淡經營中，落筆景已換。不見片帆歸，危檣還泊岸。[END]
[Q]題玉澗八景八首  其八[A]獨跨藍關馬，茫茫道且長。誰知寒徹骨，一雪到瀟湘。[END]
[Q]題時遁澤畫卷十首  其一[A]斷岸臨江渚，風聲瑟瑟寒。蒼髯五君子，莫作大夫看。[END]
[Q]題時遁澤畫卷十首  其二[A]浩浩雲橫塢，霏霏雨不收。野橋人少度，寂寞卧清秋。[END]
[Q]題時遁澤畫卷十首  其三[A]虎嘯風生壑，龍藏氣吐雲。草廬勿高卧，天地正絪縕。[END]
[Q]題時遁澤畫卷十首  其四[A]礉礉石林立，滃滃雲壑閟。萬杉最深中，莫有前朝寺。[END]
[Q]題時遁澤畫卷十首  其五[A]江村依密樹，目遠送征鴻。不盡暮天碧，誰續蘆花風。[END]
[Q]題時遁澤畫卷十首  其六[A]巨石聳鰲脊，飛泉潄雪濤。一聲何處笛，呼雨到江臯。[END]
[Q]題時遁澤畫卷十首  其七[A]一壑雲屏展，江橫萬里長。漁舟下灘去，寂寞舞斜陽。[END]
[Q]題時遁澤畫卷十首  其八[A]一雲山萬重，天地混不分。須臾風浪惡，舟楫泊江濆。[END]
[Q]題時遁澤畫卷十首  其九[A]精藍夾江干，鐘鼓時相應。兩山遮不斷，樓閣若爭勝。[END]
[Q]題時遁澤畫卷十首  其一○[A]浩浩乾坤闊，微微見斷山。頗興浮海意，吾道正多艱。[END]
[Q]題澤翁小卷  其一[A]綠陰最深處，樓閣出林杪。江闊野橋間，目斷行人少。[END]
[Q]題澤翁小卷  其二[A]斷岸江波闊，迢迢十里寬。人煙藏處密，霽色媚寒灘。[END]
[Q]題澤翁小卷  其三[A]石護山溪口，溪溪自有原。若非江海量，曷受百川奔。[END]
[Q]題澤翁小卷  其四[A]寂寞小橋前，山人住何處。村童酤酒隨，策杖同歸去。[END]
[Q]題澤翁小卷  其五[A]兩水匯長江，絕壁上蒼翠。前頭風浪惡，危檣且深避。[END]
[Q]題澤翁小卷  其六[A]縹緲雲煙外，迢迢江水明。數家藏密樹，一塔峭孤城。[END]
[Q]題澤翁小卷  其七[A]野渡人歸處，縱橫八九家。晚來寒力健，風颭酒帘斜。[END]
[Q]題澤翁小卷  其八[A]晚得知心友，芳樽日日開。不辭江路遠，依舊抱琴來。[END]
[Q]題澤翁小卷  其九[A]名利驅馳急，江山自古今。舟行水上意，人立渡頭心。[END]
[Q]題澤翁小卷  其一○[A]到岸未爲了，行行萬里塗。舉頭岐路惑，岩畔遇樵夫。[END]
[Q]題潘氏山水壁[A]疊巘雲煙表，茅檐竹樹中。起予深隠趣，筆底有高風。[END]
[Q]呆官人三絕  其一[A]直道難行久，前程豈易裁。遜齋姜辣口，奄有世間獃。[END]
[Q]呆官人三絕  其二[A]冷面無慚色，真心不脫空。雖然獃在我，終是與人忠。[END]
[Q]呆官人三絕  其三[A]獃本非嘉德，如何樂此名。能於獃外看，方見業之精。[END]
[Q]題梅[A]萬物正摇落，梅花獨可人。空中三五點，天地便精神。[END]
[Q]題墨梅  其一[A]歲寒無與偶，獨抱幽貞長。筆下孤梢瘦，冰花紙上香。[END]
[Q]題墨梅  其二[A]筆頭開造化，花外越精神。偃蹇蟉龍表，新梢最可人。[END]
[Q]題墨梅  其三[A]冰蕤開雪穎，墨妙發孤香。不襲逃禪印，枝頭有異光。[END]
[Q]題墨梅  其四[A]窮冬天地閉，萬物正彫殘。玉立清梢表，天然獨耐寒。[END]
[Q]題墨梅  其五[A]胸中含靜操，筆下走寒梢。一見孤山客，清香盡拆苞。[END]
[Q]題墨梅  其六[A]素質天然靜，清芬繞鼻根。更於翹楚上，一筆起冰魂。[END]
[Q]題墨梅  其七[A]一枝橫出曉，霜外數花開。誰識生綃上，清香靜處來。[END]
[Q]臘月[A]臘月二十五，人家祓舊年。山人無可禱，睡著不知天。[END]
[Q]窗前[A]窗前尋丈地，種得一株梅。明月清風我，紅塵不復來。[END]
[Q]失題[A]白玉誰家郎，紅粉何處女。秀色總堪憐，春風密相許。[END]
[Q]幽意[A]開簾野水聲，倚杖青山色。幽意在人間，人間不相識。[END]
[Q]閨詞[A]恨殺庭前鵲，難憑卜遠期。朝朝來報喜，誤妾畫雙眉。[END]
[Q]詠梅[A]大雅終不羣，古心應自許。對之鄙吝消，疑是黄叔度。[END]
[Q]折柳詞[A]行人須折柳，折取最長條。明日天涯路，無人看舞腰。[END]
[Q]食化[A]海食多詭心，豢食令人魯。山中食薺人，幽吟肺腸苦。[END]
[Q]青陽[A]青陽滿芳蕤，流連度丘園。眄睞不忍折，恐傷造物恩。[END]
[Q]山間[A]山回霧氣濕，生意鞠砰隠。石道苔蘚春，松花鬰金粉。[END]
[Q]東風[A]東風吹梅梢，飄摇泣香雪。下有野草根，嶄然競時節。[END]
[Q]破褐[A]生松鬰寒灰，破褐出殘絮。童兒不耐煩，微吟起身去。[END]
[Q]偈頌七十一首  其三[A]舉步生荆棘，翻身墮嶮崖。一毫不動著，當處自沉埋。[END]
[Q]偈頌七十一首  其八[A]兩手指天地，周行步更多。可憐黄面老，螃蟹落湯鍋。[END]
[Q]偈頌七十一首  其二三[A]護生須是殺，殺盡始安居。會得箇中意，唵悉唎蘇嚧。[END]
[Q]偈頌七十一首  其三五[A]東澗一滴水，東湖千丈波。幾多湖上客，無可奈船何。[END]
[Q]偈頌七十一首  其四三[A]護生須是殺，殺盡始安居。會得箇中意，鐵船水上浮。[END]
[Q]偈頌七十一首  其五二[A]南山鼈鼻蛇，攛入新羅國。吞却鎮海珠，咬殺嘉州佛。[END]
[Q]偈頌七十一首  其五六[A]陪盡老精神，杯盤越樣新。誰知村店酒，難勸御樓人。[END]
[Q]偈頌七十一首  其六○[A]四序暗推遷，鉢盂口向天。止餘三十日，便是一周年。[END]
[Q]禪會圖黄檗掌沙彌[A]膝下黄金貴，掌中天地寬。風雲欣際會，四海夜濤寒。[END]
[Q]趙州接趙王[A]跏趺迎上客，曲录對旌幢。不是家風別，他居禮樂邦。[END]
[Q]國一見代宗來起立[A]立在威儀外，全身在裏頭。重重賜龍袖，難掩面門羞。[END]
[Q]中原之寶[A]至寶應難別，波斯雙眼昏。何如放下手，留取鎮中原。[END]
[Q]文宗嗜蛤蜊[A]螺師蚌蛤類，大唐天子心。嗜好即深信，南無觀世音。[END]
[Q]李習之見藥山[A]即今非見面，昔日不聞名。一句添三句，篇章湊不成。[END]
[Q]韓文公見大顛[A]事繁求省要，省要事頻繁。縱得三平老，文公只姓韓。[END]
[Q]龐居士見馬祖[A]孰是心空者，誰爲選佛人。笊籬二尺柄，簸箕三寸唇。[END]
[Q]丹霞見靈照[A]當風鴉臭氣，一箇豆娘兒。熏得行人走，衝爺皺斷眉。[END]
[Q]捧佛安名[A]名正字亦正，形端影亦端。呼來并諾去，馿屎雜栴檀。[END]
[Q]說無生話[A]家有全棚樂，新翻調不同。分明恨離別，却是喜相逢。[END]
[Q]女子看日[A]劣女還閨閤，癡爺看日頭。幾生親骨肉，不共戴天讎。[END]
[Q]龐大倚鋤而化[A]辨地要從苗，枝殘葉後凋。春風收契券，鋤柄亦抽條。[END]
[Q]雪庭[A]玉砌曉光寒，家風箇樣生。須知平白處，著脚是深坑。[END]
[Q]一翁[A]朕兆未分初，都盧只老夫。包羲太多事，胡處又添鬚。[END]
[Q]石室[A]鎚鑿不到處，縱橫丈許寬。寧教苔蘚去，要下一籌難。[END]
[Q]海眼光贊[A]海眼爲香餌，悲心作釣鉤。魚龍知幾許，貪者自擡頭。[END]
[Q]又[A]玉腕指尖新，力能提萬鈞。上他籃子裏，未必是金鱗。[END]
[Q]豐干閭丘虎贊[A]虎怕人心惡，人欺虎太慈。雖逢賢太守，難打者官司。[END]
[Q]對月了殘經贊  其二[A]麻線貫竹針，太陽相對面。通身破綻多，如何補得遍。[END]
[Q]對月了殘經贊  其三[A]好念脫空經，不知山月轉。將謂了多時，猶有者一卷。[END]
[Q]又[A]聖者聖何從，空中柳絮蹤。豬頭不得喫，遍地扇腥風。[END]
[Q]鷄骨和尚贊[A]喫既不知數，吐亦難數渠。非圖甜得口，意在五更初。[END]
[Q]政黄牛贊[A]屈膝跨牛腰，山遥水更遥。有詩吟未就，白鷺下溪橋。[END]
[Q]又[A]赤手立生涯，都盧一箇蝦。不從江裏得，樹上摝將來。[END]
[Q]五祖栽松六祖擔柴贊  其一[A]恨殺老頭陀，山移恨不磨。吾今擔頭重，爲汝種松多。[END]
[Q]船子夾山贊[A]一棹綠楊灣，金鱗得處難。長江深有恨，不合蹈船翻。[END]
[Q]謝三郎贊[A]笠雨濕蓑烟，頭陀行已圓。一橈橫到底，不踏浙江船。[END]
[Q]靈照女贊  其二[A]指點誰家子，將呈潑笊籬。物輕情意重，不使老爺知。[END]
[Q]山行[A]攀藤緣絕壑，野鹿場邊去。鳥銜山果來，落在鹿眠處。[END]
[Q]巖桂[A]四出花中異，三開格外芳。名高評月品，韻勝霸秋香。[END]
[Q]忘機[A]我以漚爲我，漚爲我即漚。非漚亦非我，機事兩忘不。[END]
[Q]水邊聞雁[A]蘆花新有雁，四面水連天。清浄非人世，吾詩詠不全。[END]
[Q]聽琴[A]靜夜聽鳴琴，秋風動幽谷。何爲鍾子期，千古無人續。[END]
[Q]二月初七日壽溪十絕  其一[A]醜石榕堪坐，晴坡草可眠。若非古沂水，亦是小斜川。[END]
[Q]二月初七日壽溪十絕  其二[A]士不論窮達，離鄉即可哀。白頭孫七十，歲歲埽松來。[END]
[Q]二月初七日壽溪十絕  其三[A]仙不離人世，何須遠覓仙。桃花最深處，更著小漁船。[END]
[Q]二月初七日壽溪十絕  其四[A]廣築長城一，紛紛走避秦。長城遍天下，底處著逃人。[END]
[Q]二月初七日壽溪十絕  其五[A]鎖却藏舟屋，丁寧勿浪開。漁郎最饒舌，曾去引人來。[END]
[Q]二月初七日壽溪十絕  其六[A]□受職於天，李冰周處然。何曾現靈怪，專一管豐年。[END]
[Q]二月初七日壽溪十絕  其七[A]□□寬裁領，蓬頭亂插花。相呼挈牲酒，再拜禱桑麻。[END]
[Q]二月初七日壽溪十絕  其八[A]□□□夜裏，折箭傳黄旗。野老心無事，聞之忽皺眉。[END]
[Q]二月初七日壽溪十絕  其九[A]□□眼中人，纍纍原上墳。昔作夸毗子，今爲冥漠君。[END]
[Q]二月初七日壽溪十絕  其一○[A]城郭有時變，市朝回首非。誰爲遼鶴說，第一莫來歸。[END]
[Q]即事十絕  其一[A]戰士不解甲，於今四十年。尖量太倉粟，爛鑄水衡錢。[END]
[Q]即事十絕  其二[A]□□傳聞惡，邕宜守備孱。各宜更短製，未可靠巍冠。[END]
[Q]即事十絕  其三[A]國蹙公卿耻，諸賢强自寬。向來沙市冢，太半徙公安。[END]
[Q]即事十絕  其四[A]荆益俱危急，風濤共一舟。未知策應使，兵已至何州。[END]
[Q]即事十絕  其五[A]移閫於重慶，支吾亦十霜。但聞繩魏尚，不見雪陳湯。[END]
[Q]即事十絕  其六[A]初謂武陵遠，移來不計春。近傳湖戶警，愁殺避秦人。[END]
[Q]即事十絕  其七[A]老賊順流下，周郎憑軾觀。不干春水事，一蹙走曹瞞。[END]
[Q]即事十絕  其八[A]玄琰俱年少，能摧百萬師。如何桓幼子，輕議謝家兒。[END]
[Q]即事十絕  其九[A]飲血吞奴羯，盛溲餉佛貍。勿論城大小，但問守城誰。[END]
[Q]即事十絕  其一○[A]穹廬迫淝水，黄屋幸澶州。謝傅方爭弈，萊公亦擲骰。[END]
[Q]神君歌十首  其一[A]幽明雖異趣，追遠豈殊哉。隠隠聞簫鼓，神君尚冢回。[END]
[Q]神君歌十首  其二[A]草市魚蝦賤，園家芋栗肥。一城空巷出，萬燭送神歸。[END]
[Q]神君歌十首  其三[A]樵蘇出林看，士女擁途迎。要識神通趣，年年此際晴。[END]
[Q]神君歌十首  其四[A]狙裹周公服，優蒙孫叔冠。無論騃兒女，神亦被渠瞞。[END]
[Q]神君歌十首  其五[A]武當并灌口，聞說燬於兵。獨有東南遠，人神尚太平。[END]
[Q]神君歌十首  其六[A]村樂殊音節，蠻謳欠雅馴。老儒無酌獻，歌此送迎神。[END]
[Q]神君歌十首  其七[A]往昔揚州市，神仙愛夜游。夜來燈與月，不忝小揚州。[END]
[Q]神君歌十首  其八[A]泮渙舞雩樂，懽呼祀蜡忙。且記童子咏，莫管國人狂。[END]
[Q]神君歌十首  其九[A]亂離無醉者，有則以爲祥。慙愧生平世，人人在酔鄉。[END]
[Q]神君歌十首  其一○[A]鼕鼕街鼓動，寂寂市聲稀。祭罷社人散，老巫懷肉歸。[END]
[Q]四月八日三絕  其一[A]徵在生夫子，摩耶育釋迦。人人衣逢掖，箇箇著袈裟。[END]
[Q]四月八日三絕  其二[A]九龍吐香水，茲事已千秋。道是本無垢，年年浴未休。[END]
[Q]四月八日三絕  其三[A]生曾辭寶位，死却要金棺。達士發冷笑，癡人被熱瞞。[END]
[Q]採荔子十絕  其一[A]策杖凌晨出，携筐薄暮歸。未知故山荔，何似首陽薇。[END]
[Q]採荔子十絕  其二[A]一鶴爲前導，奚煩絳節哉。樵蘇私借問，何處地仙來。[END]
[Q]採荔子十絕  其三[A]開國何其忝，箋天未必俞。繳還三百戶，換賜一千株。[END]
[Q]採荔子十絕  其四[A]日日煩湯使，年年費火攻。暮齡知艾附，不及荔枝功。[END]
[Q]採荔子十絕  其五[A]解使冰腸煖，能令玉色腴。誰能補丹訣，素女絳羅襦。[END]
[Q]採荔子十絕  其六[A]童子偷無怪，先生老尚饞。采時留絕頂，猿鳥要分甘。[END]
[Q]採荔子十絕  其七[A]帝享老臞仙，丹苞實醴泉。猶嫌無供帳，賜以錦漫天。[END]
[Q]採荔子十絕  其八[A]包柚書云爾，分桃傳有之。憐渠生處遠，玉食偶然遺。[END]
[Q]採荔子十絕  其九[A]懷橘悲何及，芸瓜老不任。摘來先廟祭，灑淚向松陰。[END]
[Q]採荔子十絕  其一○[A]傳得上林種，曾於艮嶽栽。吾君無嗜好，不貢一株來。[END]
[Q]摘玉堂紅皺玉  其一[A]顆顆苞甘液，年年飫老饕。絕勝九千歲，三度竊蟠桃。[END]
[Q]摘玉堂紅皺玉  其二[A]珍貴均摩勒，甘滋過醴泉。謂天不吾享，豈不厚誣天。[END]
[Q]丁巳啟建二首  其一[A]一息營升斗，留翁寂寞濱。白頭携暮子，來作祝堯人。[END]
[Q]丁巳啟建二首  其二[A]有意祝靈椿，無堪獻野芹。玉杯真繆巧，金鏡最忠勤。[END]
[Q]南山感舊  其一[A]髫齔隨二親，旅泊承天寺。姆抱殿上嬉，忽覩瞿曇氏。[END]
[Q]南山感舊  其二[A]自從出腹來，未嘗識奇偉。顧瞻忽眩晃，冷汗如潑水。[END]
[Q]南山感舊  其三[A]戰掉病三日，湯熨乃能起。譬如秦武陽，震慴白帝子。[END]
[Q]南山感舊  其四[A]彈指七十年，顔髮遽如此。棒喝夾攻之，碓磨備嘗矣。[END]
[Q]南山感舊  其五[A]既具頂門眼，逐得少林髓。南山梵王宮，規模自唐始。[END]
[Q]南山感舊  其六[A]輪奐絕鉅麗，像設尤卓詭。瓣香大雄前，恍然憶稚齒。[END]
[Q]南山感舊  其七[A]儂久離怖畏，佛亦生歡喜。却看丈六身，僬僥國人爾。[END]
[Q]立春二首  其一[A]絲切登盤菜，花垂插鬢幡。老人總無分，回施與諸孫。[END]
[Q]立春二首  其二[A]枯槁蒙膏潤，誰非喜雨人。兒童翻懊惱，惜不看鞭春。[END]
[Q]觀儺二首  其一[A]烟燻野狐怪，雨熄畢方譌。惟有三彭黠，深藏不畏儺。[END]
[Q]觀儺二首  其二[A]祓除嘯梁祟，驚走散花魔。切莫敺窮鬼，相從歲月多。[END]
[Q]歲除二首  其一[A]兒童燒爆竹，婦女治椒花。獨有龍鍾叟，凄凉感歲華。[END]
[Q]歲除二首  其二[A]冰銜常恁麽，雪鬢轉皤然。一事差堪喜，詩多似去年。[END]
[Q]夏旱五首  其一[A]南蕩淺堪戽，北溝乾可田。龍船無頓處，欲起待明年。[END]
[Q]夏旱五首  其二[A]井以瓶罌竭，溪堪揭厲行。蟹泉一摘子，辛苦上山迎。[END]
[Q]夏旱五首  其三[A]尚食停珍膳，清齋禱竹宮。方當歌雲漢，未可和薰風。[END]
[Q]夏旱五首  其四[A]奴挈軍持去，丁寧費耳提。汝寧緩花塢，吾欲救蔬畦。[END]
[Q]夏旱五首  其五[A]士窮猶可忍，拾穗亦可歌。歲事還如此，畦間有穗麽。[END]
[Q]喜雨五首  其一[A]簫鼓修雩祭，風雷起古湫。雖無豢龍氏，尚有斬蛟侯。[END]
[Q]喜雨五首  其二[A]點點沃枯焦，聲聲伴寂寥。五更初聽雨，千載後聞韶。[END]
[Q]喜雨五首  其三[A]巫祝呼神去，緇黄送水還。若非宿來雨，仙聖亦慙顔。[END]
[Q]喜雨五首  其四[A]昕朝避黄屋，露禱動蒼穹。野老安知帝，豚蹄賽社公。[END]
[Q]喜雨五首  其五[A]在處陂池白，寧愁汲路遥。老猶堪抱甕，窮未至操瓢。[END]
[Q]久雨五首  其一[A]復置漢平準，稍修隋義倉。羣公猶禹稷，陛下况堯湯。[END]
[Q]久雨五首  其二[A]昔憂腹不穀，今恐耳生禾。誰向衛公說，翻瓢莫太多。[END]
[Q]久雨五首  其三[A]試倚高樓望，桑田化渺彌。安知爲野老，農事上雙眉。[END]
[Q]久雨五首  其四[A]噫聲初發竅，巨浸倏漫空。我欲鎸箕畢，爲天節雨風。[END]
[Q]久雨五首  其五[A]久斷過從客，尤妨刈穫夫。羲和應爛醉，晨起失金烏。[END]
[Q]喜晴一首[A]□□尚紛擾，燭龍深伏藏。金鷄不能忍，騰出照扶桑。[END]
[Q]倉部弟生日五絕  其一[A]郎宿臨初度，村翁喜欲顛。要知儂甲子，老弟已稀年。[END]
[Q]倉部弟生日五絕  其二[A]爵並開鄉邑，官皆視大蓬。年齡高畧似，鬚髮黑難同。[END]
[Q]倉部弟生日五絕  其三[A]我昔單棲久，君今半被空。天公將老壽，裨補兩鰥翁。[END]
[Q]倉部弟生日五絕  其四[A]菰甘因輟送，荔熟亦均分。食指真欺我，脾神不似君。[END]
[Q]倉部弟生日五絕  其五[A]平生老兄弟，歲晚共婆娑。蘇氏推同叔，程家說二哥。[END]
[Q]倉部弟和前韵再得五首  其一[A]節腹羞浮食，徐行畏疾顛。仙須有癯相，貴亦出長年。[END]
[Q]倉部弟和前韵再得五首  其二[A]莫放雙眉皺，休嗟兩鬢蓬。耆英圖裏看，若箇弟兄同。[END]
[Q]倉部弟和前韵再得五首  其三[A]荆花開漸少，瓜蔓摘幾空。頼有長頭子，相從禿鬢翁。[END]
[Q]倉部弟和前韵再得五首  其四[A]秧馬催予出，銅魚羨子分。無蓮照學士，有竹比封君。[END]
[Q]倉部弟和前韵再得五首  其五[A]甫昔排閶闔，雄曾賦馺娑。而今行不得，切莫喚哥哥。[END]
[Q]雜題十首  其一[A]雞絮交懽遠，琵琶寄恨深。早知胡地冷，永巷亦甘心。[END]
[Q]雜題十首  其二[A]鴈足書良是，鸞膠事已非。如何子卿內，不待藁砧歸。[END]
[Q]雜題十首  其三[A]人事多翻覆，由來不可量。安知議郎女，遠嫁左賢王。[END]
[Q]雜題十首  其四[A]寄語涉川女，安知往問津。水神不妬汝，偏妬冶容人。[END]
[Q]雜題十首  其五[A]短夢曾留枕，餘情更獻璫。宓妃空絕代，不得偶陳王。[END]
[Q]雜題十首  其六[A]春煖披香殿，夜寒長信宮。帝方安禍水，妾敢怨秋風。[END]
[Q]雜題十首  其七[A]姊弟皆殊色，專房擅主恩。何曾送歸妾，但見啄皇孫。[END]
[Q]雜題十首  其八[A]父魄下沉淵，兒聲上徹天。向令逢孔氏，是亦女參騫。[END]
[Q]雜題十首  其九[A]淑妃寒食語，千載尚堪哀。不念同光帝，□□□□□。[END]
[Q]雜題十首  其一○[A]劉季開基主，周昌託子臣。不能活如意，何况戚夫人。[END]
[Q]竹溪惠白鷼三絕  其一[A]白雪通身潔，丹砂傅頂紅。贈余有深意，誌義與閑通。[END]
[Q]竹溪惠白鷼三絕  其二[A]鸚鵡鷦鷯賦，鷼寧愧二蟲。吾衰邊幅窘，姑置小池中。[END]
[Q]竹溪惠白鷼三絕  其三[A]世有殊尤物，天慳賦詠才。恨渠生較晚，不及見鄒枚。[END]
[Q]種蓮一首[A]姝麗如同産，朱鉛各異施。吾方參素女，渠自比□□。[END]
[Q]景定初元即事十首  其一[A]祲掃青山峽，功高赤壁磯。只宜奉頭竄，莫待剖羓歸。[END]
[Q]景定初元即事十首  其二[A]糲食憂民瘠，茅廬念士寒。一生憐此老，錯把兩眉攢。[END]
[Q]景定初元即事十首  其三[A]諸老雲臺上，人人畫一籌。奈何令退士，長抱杞人憂。[END]
[Q]景定初元即事十首  其四[A]昨朝捷旗至，明日警書馳。避殿猶如故，來庭定幾時。[END]
[Q]景定初元即事十首  其五[A]臣繇賀捷表，臣結中興碑。亙古雄辭在，於今老學誰。[END]
[Q]景定初元即事十首  其六[A]客駭蒙倛面，兒扶痀瘻身。有時臨鏡問，此老是何人。[END]
[Q]景定初元即事十首  其七[A]溪水拍浮滿，野花紅白多。老夫被牽率，信步出雞窠。[END]
[Q]景定初元即事十首  其八[A]飲狂插紅杏，醉倒藉蒼苔。董子窺園出，龐公上塚迴。[END]
[Q]景定初元即事十首  其九[A]邕題碑板富，郊因詩句窮。濡毫乏精婢，隨馬有奚童。[END]
[Q]景定初元即事十首  其一○[A]倦攬今書尺，時將晉帖看。殷生與宰相，一體問平安。[END]
[Q]送延平張生歸南溪[A]問訊南溪水，韓張泛幾迴。侍郎何處在，司業有孫來。[END]
[Q]海棠七首  其一[A]蜀女羞施粉，輕裝愛淡紅。抹塗尚年少，膏沐爲誰容。[END]
[Q]海棠七首  其二[A]范公蜀西曲，陸老劍南詩。子美渠曾道，淵材輩豈知。[END]
[Q]海棠七首  其三[A]莫惜千銀燭，頻添兩玉瓶。不須擂羯鼓，花睡未曾醒。[END]
[Q]海棠七首  其四[A]一種穠纖態，三郎未必知。浪將妃子比，妃子太濃肥。[END]
[Q]海棠七首  其五[A]神女漂紅者，顛姨發赤然。年年吹洗了，未必恕今年。[END]
[Q]海棠七首  其六[A]恰見如丹粒，俄驚似紫綿。山翁無供帳，只就落花眠。[END]
[Q]海棠七首  其七[A]地行臣耄矣，稽首告天公。藉草千場醉，留花十日紅。[END]
[Q]題畫二首  其一[A]奮雄何勇猛，取履若兒童。眇是沙中帝，不如圯上翁。[END]
[Q]題畫二首  其二[A]絕頂風吹酒，中流浪駭舟。參軍顛落帽，處士悔科頭。[END]
[Q]酬凈慈綱上人三首  其一[A]參寥燈一點，不審是誰傳。晚識綱書記，元來在汝邊。[END]
[Q]酬凈慈綱上人三首  其二[A]和靖肘後訣，不曾埋土中。煩師試尋看，尋得報衰翁。[END]
[Q]酬凈慈綱上人三首  其三[A]社友携詩訪，憐予滿面塵。么么今出局，不是社中人。[END]
[Q]洛浦善先長老贈詩自方無本惠勤答詩二首  其一[A]安知先長老，不是昔勤公。爾有五七字，今無六一翁。[END]
[Q]洛浦善先長老贈詩自方無本惠勤答詩二首  其二[A]入佛名無本，歸儒字浪仙。韓公雖稍黠，不曉句參禪。[END]
[Q]三月二日被命祈晴上天竺舟中得六絕句  其一[A]手寫八詩寄，耳聾三日驚。何須論句法，年自讓吾兄。[END]
[Q]三月二日被命祈晴上天竺舟中得六絕句  其二[A]浪說無文字，楞伽面壁看。元來有懷挾，一世被麤瞞。[END]
[Q]三月二日被命祈晴上天竺舟中得六絕句  其三[A]無盡談空學，縱橫膽似天。如何兜率說，不肯許他禪。[END]
[Q]三月二日被命祈晴上天竺舟中得六絕句  其四[A]寥昔十年字，新今百八篇。男兒自傳世，何必託彼傳。[END]
[Q]三月二日被命祈晴上天竺舟中得六絕句  其五[A]僧句多枯槁，舟公錦繡堆。如何涉吾地，咄咄逼人來。[END]
[Q]三月二日被命祈晴上天竺舟中得六絕句  其六[A]勤本小家數，韓歐大秀才。二公需作料，勾入集中來。[END]
[Q]□□長老住寧國光孝寺併題雪磯三絕  其一[A]去春蒙尹召，曾一泛湖光。和靖應相笑，君房有許忙。[END]
[Q]□□長老住寧國光孝寺併題雪磯三絕  其二[A]占斷一房居，磯邊足釣徒。如何貪出世，亦典了西湖。[END]
[Q]□□長老住寧國光孝寺併題雪磯三絕  其三[A]昔把釣竿垂，今拈拂子揮。磯邊漚鳥問，師出幾時歸。[END]
[Q]子真子常餉雙鴛將以五言效顰三首以謝  其一[A]重重金殿裏，鎖向帝王家。縱得游靈沼，何如睡暖沙。[END]
[Q]子真子常餉雙鴛將以五言效顰三首以謝  其二[A]栖非梧不憇，渴以醴爲漿。回首笑鴟輩，方爭腐鼠忙。[END]
[Q]子真子常餉雙鴛將以五言效顰三首以謝  其三[A]顧影矜毛羽，晴川偶泳游。不知誰打鴨，驚去不回頭。[END]
[Q]送勳姪之官嵢峽五言五首  其一[A]津吏難繩束，灘船易覆翻。能除一方害，不忝二劉孫。[END]
[Q]送勳姪之官嵢峽五言五首  其二[A]李下與瓜田，嫌疑謹未然。先賢監竹木，不食笋多年。[END]
[Q]送勳姪之官嵢峽五言五首  其三[A]襆被囊書去，譏征市與關。姑全藺卿璧，勿買鄭商環。[END]
[Q]送勳姪之官嵢峽五言五首  其四[A]機難下鷗鳥，察至見淵魚。何日抽回去，商人願出塗。[END]
[Q]送勳姪之官嵢峽五言五首  其五[A]太守今元結，論交四十年。汝行勿前却，如在父兄邊。[END]
[Q]梅月爲蚤虱所苦各賦二絕[A]劣知針粟大，出沒似通靈。不但能膏吻，元來善隠形。[END]
[Q]梅月爲蚤虱所苦各賦二絕 蚤 其一[A]稍出床敷上，忽逃衣縫中。說文真有理，字汝曰跳蟲。[END]
[Q]梅月爲蚤虱所苦各賦二絕 蚤 其二[A]汝圖膏血飽，吾惜體膚傷。景略捫差快，宜師撲不妨。[END]
[Q]梅月爲蚤虱所苦各賦二絕 虱[A]觜利鋒鋩毒，形微膽智麤。延緣司諫領，遊戲相君鬚。[END]
[Q]寒食清明十首  其一[A]時節澆松近，人家擘紙歸。但知題墓好，不笑乞墦非。[END]
[Q]寒食清明十首  其二[A]原沉向九泉，推死已千年。有水皆爭渡，無村不禁烟。[END]
[Q]寒食清明十首  其三[A]老人七十八，佳節一百五。丁寧海棠花，更可數日不。[END]
[Q]寒食清明十首  其四[A]唐朝知制誥，多付與詩人。豈有飛花句，虛爲起草臣。[END]
[Q]寒食清明十首  其五[A]當年傳畫燭，帝遣快行□。□□山齋卧，□目自結□。[END]
[Q]寒食清明十首  其六[A]只靠詩娛老，安知病著身。不能繫白日，且可買青春。[END]
[Q]寒食清明十首  其七[A]楊柳堤邊立，荼䕷架下行。不知一遺老，更看幾清明。[END]
[Q]寒食清明十首  其八[A]向來稱閤老，歸去作園翁。鬚髮已華皓，紫薇藥應紅。[END]
[Q]寒食清明十首  其九[A]村酒家家熟，溪船處處通。香山妄分別，學士與誰翁。[END]
[Q]寒食清明十首  其一○[A]輕薄墜鞭子，清狂謁水生。如何唐老杜，也作麗人行。[END]
[Q]春旱忽雨五絕  其一[A]秧愁晴暴死，花怕雨摧殘。野老非常懼，天公不自安。[END]
[Q]春旱忽雨五絕  其二[A]樂歲何嘗飽，春陰忽又晴。一之其可再，四者每難并。[END]
[Q]春旱忽雨五絕  其三[A]雨似黄流决，雲如黑汁翻。未言豐九扈，已覺飽千村。[END]
[Q]春旱忽雨五絕  其四[A]周匝荒原徧，延緣斷港通。馬鬃渠有力，龍骨爾何功。[END]
[Q]春旱忽雨五絕  其五[A]鮭菜饁耕者，雞豚賽社公。不聞車軋軋，但見鼓鼕鼕。[END]
[Q]紀游十首  其一[A]倦後入蒲龕，欣時出草庵。偶圓靈照話，亦於善財參。[END]
[Q]紀游十首  其二[A]捫蘿伏虎岩，把釣斬蛟潭。偶有樵夫過，呼來與共談。[END]
[Q]紀游十首  其三[A]昔與二龍友，同尋九鯉祠。百身何可贖，一老偶然遺。[END]
[Q]紀游十首  其四[A]二客如龍虎，同登蟹井顛。吾今成聱叟，渠久作飛仙。[END]
[Q]悼慧休[A]休公遂不起，難料復難忘。玉骨隨薪盡，空留一分香。[END]
[Q]春雪[A]春雪墮如簁，渾家醉不知。泥留虎鬥迹，愁殺路傍兒。[END]
[Q]花下[A]花下一壺酒，定將誰舉杯。雪英飛落近，疑是故人來。[END]
[Q]沈坦之將歸溧陽值雨留吾廬久之三首  其二[A]檐雨亂淋幔，風悲蘭杜秋。相看更促膝，人老自多愁。[END]
[Q]沈坦之將歸溧陽值雨留吾廬久之三首  其三[A]片雲頭上黑，淅淅野風秋。室婦嘆鳴鸛，分爲兩地愁。[END]
[Q]離昇州作[A]相看不忍發，慘澹暮潮平。語罷更携手，月明洲渚生。[END]
[Q]春怨[A]掃地待花落，惜花輕著塵。遊人少春戀，踏去却尋春。[END]
[Q]桑[A]溪橋接桑畦，鈎籠曉群過。今朝去何早，向晚蠶恐餓。[END]
[Q]題寶巖寺寒碧亭二首  其二[A]風吹洞口雲，水動山頭月。野老時問人，前村多少雪。[END]
[Q]題楊溪[A]橋橫葛仙陂，住近楊雄宅。主人胡不歸，爲我炊香白。[END]
[Q]詩二首  其一[A]牛斗東邊窄，三吳西角深。山能醒客酒，江會冷人心。[END]
[Q]題州宅𫇢閣[A]濟川須用楫，罔水戒行舟。四海風波路，安眠是勝遊。[END]
[Q]瀟湘八景詩 瀟湘夜雨[A]終夜雨瀟瀟，悶殺孤舟客。滴滴打蓬聲，錯訝靈妃瑟。[END]
[Q]瀟湘八景詩 洞庭夜月[A]秋夜凈無雲，嫦娥展孤鏡。灝氣浸澄波，蕩漾光還定。[END]
[Q]瀟湘八景詩 遠浦歸帆[A]極浦一帆回，招招近岸開。倚船試相問，莫是故鄉來。[END]
[Q]瀟湘八景詩 平沙落雁[A]喚侶下寒汀，爭宿蘆花萼。夜半漁翁過，驚起還飛落。[END]
[Q]瀟湘八景詩 煙寺晚鐘[A]野煙寺初暝，僧添寶篆香。鯨音送殘照，敲落楚天霜。[END]
[Q]瀟湘八景詩 漁村夕照[A]日落大江頭，返照江村裏。獨有羨魚翁，垂綸收不起。[END]
[Q]瀟湘八景詩 山市晴嵐[A]茅屋開山脚，嵐光映日光。行人消野興，個個醉壺觴。[END]
[Q]瀟湘八景詩 江天暮雪[A]江上雪紛紛，風寒天已暮。中有泛舟人，興盡迷歸路。[END]
[Q]遊安樂山[A]苔徑傍巖斜，林間是道家。夜潭魚戲月，春地鹿眠花。[END]
[Q]詩一首[A]國初吾鄉民，萬戶一逢掖。蓋自咸平後，俊髦始接迹。[END]
[Q]齊山晚歸[A]飲散齊山晚，夕陽秋浦紅。不須鞭五馬，十里聽松風。[END]
[Q]出都次南頓[A]駐馬綠陰下，離人正憶家。可憐桃李樹，猶有未開花。[END]
[Q]酴醿[A]清香無物敵，粉葉自成圍。白玉瓏璁髻，珍珠纓絡衣。[END]
[Q]題僧文瑩所居壁[A]西湖頻送客，綠波舟檝輕。春入蘿徑靜，浪花翻遠晴。[END]
[Q]祈雨[A]平地三尺雨，農家三尺金。我願此雨力，生穗長如林。[END]
[Q]紫花硯[A]耕得紫玻璃，鑿成天馬蹄。潤應通月窟，洗合就雲溪。[END]
[Q]松滋褚都督義門[A]貞觀得奇士，子孫宅荆土。一家五百口，六世同所處。[END]
[Q]句  其一[A]未識春風面，先聞樂府名。洗粧濃出塞，進艇客登瀛。[END]
[Q]孫武篇[A]入官無所解，因笑得君憐。豈知孫武子，自欲逞威權。[END]
[Q]西施篇[A]越國無雙艷，吳宮未始知。誰言勾踐黠，不自愛西施。[END]
[Q]秋日登郡樓二首  其一[A]秋水已復漕，秋風初怒號。天容霜後凈，山勢北來高。[END]
[Q]秋日登郡樓二首  其二[A]落葉隨飛鳥，疎砧答暮蟬。悠悠戍樓角，悽切萬家傳。[END]
[Q]偈三首  其一[A]青山重疊疊，綠水響潺潺。未到懸崖處，抬頭子細看。[END]
[Q]送周知監  其一[A]唐家諭巴蜀，通道至邛僰。列郡徼西南，夷居半巖壁。[END]
[Q]送周知監  其二[A]土瘠事刀耕，家無終歲蓄。所資鹽井利，持易他州粟。[END]
[Q]邵武[A]江上臘梅村，人家半掩門。夕陽連野色，落葉破煙痕。[END]
[Q]偶題[A]燕子知時節，還尋舊宇歸。新人方按曲，不許傍簾飛。[END]
[Q]禮法門寺真身塔[A]衆生瞻窣堵，迴向大覺身。內顧六尺軀，一雨無諸塵。[END]
[Q]書驛壁  其一[A]踏碎賀蘭石，掃清西海塵。布衣能效死，可惜作窮鱗。[END]
[Q]詩一首[A]夏竦何曾聳，韓琦未是奇。滿川龍虎舉，猶自說兵機。[END]
[Q]遊安樂山[A]苔逕傍巖斜，林間是道家。夜潭魚戲月，春地鹿眠花。[END]
[Q]禹碑[A]壇峙麻姑石，溪忘夏禹碑。物神人所貴，世事遠誰知。[END]
[Q]宿德興周秀才書閣[A]十室所可重，喜君吾道同。因過一携手，醉卧六經中。[END]
[Q]弄水亭[A]未識貴池好，嘗聞弄水名。白鳥鑒中立，畫船天上行。[END]
[Q]廉州石[A]使君合浦來，示我海濱石。千巖秀掌上，大者不盈尺。[END]
[Q]丹竈山[A]羽客朝元地，遺壇古寺中。煉成丹竈在，騎去鶴巢空。[END]
[Q]端研詩贈王欲[A]端石如池狀，潤疑雲雨通。粗官不識字，好去伴詩翁。[END]
[Q]衡州三首  其三[A]兜率一峰旁，林開見寶幢。鳥行高避縣，山骨下連江。[END]
[Q]岳州[A]平湖七百里，四望白波圍。影觸吳天闊，寒吞楚澤微。[END]
[Q]九日登群山樓[A]節逢重九日，郡占五溪間。止水痕依岸，行雲影過山。[END]
[Q]題凈因寺[A]歌吹深秋節，香燈古佛園。細泉初落石，遠岫正當門。[END]
[Q]題武溪龍書廟壁[A]路到龍棲處，陰森覺有靈。山腰過雲黑，石眼出泉腥。[END]
[Q]辰州  其一[A]草市人朝醉，畬田夜火明。瀧江入地瀉，棧道出雲行。[END]
[Q]廣州  其一[A]地窮山亦斷，煙水是封圻。外國衣裝盛，中原氣象非。[END]
[Q]桂州  其一[A]冷逐江梅使，先春下桂林。湖平三楚出，嶺盡百蠻深。[END]
[Q]桂州  其二[A]亂草藏邊路，寒禽下戍樓。伏波渠水淺，難載濟川舟。[END]
[Q]登桂州永寧閣[A]五代浮屠閣，危層不易攀。曉光諸寺塔，晴露別州山。[END]
[Q]修仁縣禪定寺[A]民歸新邑去，古寺靜寥寥。僧映水遮戶，客隨雲過橋。[END]
[Q]邕州  其一[A]絕塞多秋色，孤城易夕陽。此間饒寵辱，還我水雲鄉。[END]
[Q]邕州  其二[A]出撫驩兜俗，親提季子軍。隨人兩關月，迎馬二溪雲。[END]
[Q]邕州  其三[A]漢節護諸蠻，徘徊瘴癘間。少希銅馬式，老厭玉門關。[END]
[Q]昭州  其一[A]假守昭平郡，偷閑少送迎。亭標梅句老，堂識敬公名。[END]
[Q]昭州  其二[A]假守昭平郡，當門桂水清。海遥稀蚌迹，峽近足灘聲。[END]
[Q]昭州  其三[A]假守昭平郡，詩情比閬仙。蟬聲風葉外，鳥影月池邊。[END]
[Q]送吳利見主簿之蒼梧[A]南極蒼梧郡，江山號勝遊。海天晴動水，峽月夜隨舟。[END]
[Q]寄梧守[A]川流八桂末，地勢九疑餘。不憚勤酬唱，江通丙穴魚。[END]
[Q]題廉州孟太守祠堂[A]昔時孟太守，忠信行海隅。不賊蚌蛤胎，水底多還珠。[END]
[Q]賀州[A]捨轡歷天險，身疑出鳥群。罅開蠻俗合，脊盡瘴江分。[END]
[Q]塞上[A]星落胡王死，河窮漢使歸。雪山經夏冷，天馬入秋肥。[END]
[Q]桂林府淪漪閣[A]談笑淪漪閣，藤花竹葉間。易醒江上酒，難畫雨中山。[END]
[Q]題憲師壁[A]遠浸溪光碧，寒生松檜陰。漁舟驚暮雨，高吹入秋林。[END]
[Q]建茶  其二[A]草木英華聚，樓臺紫翠重。山形仙苑鳳，泉脈御池龍。[END]
[Q]天光觀[A]古殿千年屋，高松百尺陰。真人不可問，時有鶴遺音。[END]
[Q]永嘉雙蓮橋[A]昨日采蓮者，雙雙橋畔新。舊花今不見，喜見似花人。[END]
[Q]秦王纜船石[A]色陰長带雨，疑是白雲根。欲問東巡事，今猶不敢言。[END]
[Q]慈雲嶺[A]左右盼江湖，游人憩半途。山高步步上，何用歎崎嶇。[END]
[Q]九師堂[A]易道已南矣，清風今尚寒。山人空再拜，不識漢衣冠。[END]
[Q]和彥衡直講  其二[A]是身如芭蕉，况復身外名。至人本無心，肯爲寵辱驚。[END]
[Q]和彥衡直講  其四[A]照月槐影碎，吹風柏聲繁。悠悠此時心，可樂不可言。[END]
[Q]舟中偶言[A]水聚即爲漚，漚散還爲水。祇這聚散中，便是真如理。[END]
[Q]題本覺庵[A]本覺非今覺，今覺如本覺。悟得本覺時，非覺非非覺。[END]
[Q]徐亭泛舟  其一[A]萬葉烟雲上，千花錦繡中。停舟不忍發，爲恐破圓紅。[END]
[Q]徐亭泛舟  其二[A]晚雨軒窗潤，秋風池沼香。愛花不忍折，恰似惜甘棠。[END]
[Q]陳師道教授示黄梅詩次韵呈正夫學士四首  其一[A]美色絕殊衆，暗香時著人。齊州終自別，不比嶺頭春。[END]
[Q]陳師道教授示黄梅詩次韵呈正夫學士四首  其二[A]可但深宜晚，須知巧耐寒。北人渾未識，祇作棣棠看。[END]
[Q]陳師道教授示黄梅詩次韵呈正夫學士四首  其三[A]舊作酴醾白，新翻蛺蝶黄。不須多變態，固自有真香。[END]
[Q]陳師道教授示黄梅詩次韵呈正夫學士四首  其四[A]不獨看花懶，吟詩味亦忘。此花誰可賦，顧曲有周郎。[END]
[Q]紅文莧[A]色若栖文雉，圓如插綉幢。春葩應有並，秋卉合無雙。[END]
[Q]遣興一絕[A]睡思容易醒，輾轉衾裯單。今宵聽風竹，始覺窗外寒。[END]
[Q]杜鵑[A]杜鵑叫林表，曉窗色初分。却憶動鄉思，去年江外聞。[END]
[Q]冒雨遊石室[A]陟磴苔痕滑，穿巖雨脚收。愛山鄰邑令，來作雨中遊。[END]
[Q]和凌霄花[A]翠蔓緣株上，紅芳冒暑開。凌霄誠有謂，託質豈無媒。[END]
[Q]辭勸飲[A]主意固慇懃，須辭酒味醇。願爲投轄客，不作吐茵人。[END]
[Q]和見招[A]仙館憩旌輿，清篇手自書。撥煩雖欲往，俗吏得休無。[END]
[Q]琅邪三十二詠 琅邪山門[A]雙鶴栖華表，仙山自此通。雲霞自扃鎖，塵土若爲攻。[END]
[Q]琅邪三十二詠 長松逕[A]十里開幽逕，松陰互蔽虧。山翁心亦侈，步幛用青絲。[END]
[Q]琅邪三十二詠 净鏡亭[A]路轉翬簷出，山迴秀氣多。亭名不須看，對鏡已如何。[END]
[Q]琅邪三十二詠 翠微亭[A]謝屐低前齒，登臨勢漸雄。嵐光動衣袂，知在翠微中。[END]
[Q]琅邪三十二詠 白雲亭[A]路作兩岐分，亭多聚白雲。無心本無戀，於此尙紛紛。[END]
[Q]琅邪三十二詠 醉翁亭[A]醉翁雖已沒，遺構在山阿。不比陶潛石，清時樂自多。[END]
[Q]琅邪三十二詠 薛老橋[A]流泉渟處闊，跨石石橋横。題柱無蹤跡，茫然薛老名。[END]
[Q]琅邪三十二詠 遜泉[A]兩竇涓涓瀉，無何後却前。誰能來酌飲，迴意學相先。[END]
[Q]琅邪三十二詠 班春亭[A]雲木氣氤氲，風光日日新。豐謡隨五馬，來此聽班春。[END]
[Q]琅邪三十二詠 石流渠[A]鑿渠疏白石，繞檻走清泉。不爲流觴醉，來當滌萬緣。[END]
[Q]琅邪三十二詠 琅邪山[A]晉王曾此隱，釋子住何年。泉石無今古，圖經有後先。[END]
[Q]琅邪三十二詠 迴馬嶺[A]有意尋幽勝，躋攀固所懷。如今嶺路稳，鞍馬不須迴。[END]
[Q]琅邪三十二詠 開化寺[A]架巘及依崖，軒窗次第開。等爲方外客，於此更清懷。[END]
[Q]琅邪三十二詠 御書閣[A]岌岌淩霄漢，風傳寶閣香。三朝神翰在，奎壁夜交光。[END]
[Q]琅邪三十二詠 陽冰篆[A]筆力真奇偉，磨崖幾百年。勿嫌人貴耳，此學世無傳。[END]
[Q]琅邪三十二詠 庶子泉[A]宫相湮淪久，兹泉日夜生。泉存人不見，空復著虛名。[END]
[Q]琅邪三十二詠 白龍泉[A]殿角滀泓澄，源高登地靈。老僧來洗鉢，不畏白龍腥。[END]
[Q]琅邪三十二詠 酴醾軒[A]詰曲小軒斜，酴醾一架遮。春風零落後，渾似雨天花。[END]
[Q]琅邪三十二詠 寂樂亭[A]踏石穿林去，披雲就坐來。禪翁寂樂地，猿鳥肯相猜。[END]
[Q]琅邪三十二詠 招隱堂[A]小蹊回石角，締構倚山腰。一片幽棲地，誰令便可招。[END]
[Q]琅邪三十二詠 歸雲洞[A]石洞何年有，名傳事或非。那知爲雨後，却向此中歸。[END]
[Q]琅邪三十二詠 清風亭[A]松竹繁陰滿，峰巒秀色并。暑風從此度，别是一般清。[END]
[Q]琅邪三十二詠 大曆井[A]竹裏藏深井，欄鐫大曆春。不知開鑿後，幾過鍊丹人。[END]
[Q]琅邪三十二詠 千佛塔[A]礲石施丹雘，凌雲勢亦孤。如何千種相，併在一浮圖。[END]
[Q]琅邪三十二詠 石庵[A]不獨烟霞窟，天然石作庵。坐禪遺跡在，巖溜自香甘。[END]
[Q]琅邪三十二詠 曉光亭[A]東面雙峰缺，遐瞻萬里平。朝朝滄海日，先向此中明。[END]
[Q]琅邪三十二詠 了了堂[A]了了還未了，都忘了始真。登堂知此意，方悟死前身。[END]
[Q]琅邪三十二詠 望日臺[A]曾有長安客，題爲望日臺。樵蘇人不測，到此亦裴回。[END]
[Q]琅邪三十二詠 石屏風[A]造化非無意，都如圖畫中。猶嫌未奇怪，更出石屏風。[END]
[Q]琅邪三十二詠 會峰亭[A]勝概當衝要，回環擁翠巒。煙雲藏不得，如在掌中看。[END]
[Q]琅邪三十二詠 法華池[A]會峰亭下路，斜带法華池。不待觀池水，塵迷已頓離。[END]
[Q]琅邪三十二詠 東峰亭[A]山中時節早，地勢近春華。歲歲東風至，先看傍砌花。[END]
[Q]偃蓋松[A]摧折風霜久，猶傳偃蓋松。只憑文筆力，何必大夫封。[END]
[Q]書西縣壁[A]判袂知非遠，馳軺約屢經。猶於暮雲底，回首漢皋亭。[END]
[Q]和道中詠懷[A]酒軼劉伶頌，茶高陸羽經。庶幾延笑語，何事駐長亭。[END]
[Q]和述志[A]振職提三尺，潛心醉六經。高材難淺度，豈止獄平亭。[END]
[Q]和念祖[A]仰服籯金訓，傳家在一經。况當聲教遠，夜柝静戎亭。[END]
[Q]陰山館[A]圜峰聳於前，鳴泉繞其背。若使畫成圖，誰云非傅會。[END]
[Q]宿雲安雲巖寺[A]去國三千里，攜家四十程。雲巖暫投宿，聊使夢魂清。[END]
[Q]咏八仙 撚鼻[A]道氣本冲融，胡爲撚鼻中。知無願言嚏，聊以快吾衷。[END]
[Q]咏八仙 爬背[A]刻成纖手利，癢背可施功。豈待麻姑爪，攜持意自通。[END]
[Q]咏八仙 呵欠[A]引手如雙翼，俄然一欠伸。須臾端顧盼，别是好精神。[END]
[Q]咏八仙 櫛髪[A]搔首意不滿，聊憑象櫛功。高情唯自適，豈恤鬢如蓬。[END]
[Q]咏八仙 鼓琴[A]萬事不關心，悠悠在一琴。非山亦非水，何必問知音。[END]
[Q]咏八仙 吹簫[A]內樂本無聲，吹簫且任情。於兹代長嘯，自是一般清。[END]
[Q]咏八仙 横笛[A]不是樂繁音，吹揚興自深。數盃醇酎罷，更學水龍吟。[END]
[Q]咏八仙 撚耳[A]撚耳意陽陽，林泉白晝長。市朝聲自遠，聰聽又何妨。[END]
[Q]和唐韋相國盛山十二咏 宿雲亭[A]無心固無戀，猶愛宿危簷。況復尋幽客，高情豈易厭。[END]
[Q]和唐韋相國盛山十二咏 隱月岫[A]隱月月非隱，岫名誠强名。清光中夜滿，誰謂礙崢嶸。[END]
[Q]和唐韋相國盛山十二咏 茶嶺[A]種茶當嶺上，日近地先春。始自鈞陶手，遺芳及後人。[END]
[Q]和唐韋相國盛山十二咏 梅谿[A]清影籠寒水，幽香逐晚風。和羮人已遠，谿上自芳叢。[END]
[Q]和唐韋相國盛山十二咏 流杯渠[A]渠灣水流速，杯漾酒行遲。莫誚經營巧，清懽得所施。[END]
[Q]和唐韋相國盛山十二咏 盤石磴[A]盤石以爲磴，縈紆上翠岑。披雲矚佳境，適此慰登臨。[END]
[Q]和唐韋相國盛山十二咏 桃塢[A]當日桃花塢，多應傚武陵。春風今寂寞，猶以舊名稱。[END]
[Q]和唐韋相國盛山十二咏 竹巖[A]櫛密翠嬋娟，結根巖石前。不饒塵土地，自信雪霜天。[END]
[Q]和唐韋相國盛山十二咏 琵琶臺[A]象物名臺勢，琵琶出自然。登臨得真趣，所樂類無弦。[END]
[Q]題商樂庵[A]遊戲一橘中，自謂有足樂。何如在商山，笑傲視寥廓。[END]
[Q]芳洲[A]秋風彫蘭芷，芳洲久寂寞。痛飲讀離騷，此興亦不惡。[END]
[Q]詠松[A]幸不生澗底，傑出蒼蒼崖。歲寒只孤秀，萬木非吾儕。[END]
[Q]送白酒白蓮與鍾統制錢廣文因成二絕  其一[A]甕頭白酒熟，池上白蓮開。我愛君純白，聊持薦一杯。[END]
[Q]送白酒白蓮與鍾統制錢廣文因成二絕  其二[A]白酒方浮玉，白蓮仍可人。贈君飛大白，聊作冷官春。[END]
[Q]六月末間拒霜已開[A]暑氣猶未退，寒花早已開。衰年寧有幾，寒暑若相催。[END]
[Q]香叢[A]緩步繞芳叢，時時鼻觀通。不須薰百和，滿院是香風。[END]
[Q]生朝有感[A]每歲逢生日，予心喜復悲。新年六十六，能得幾多時。[END]
[Q]小有洞[A]世人競蝸角，終日汩塵緣。誰謂名園內，深藏小洞天。[END]
[Q]虞兵張宥康永年未六十一日相繼力求歸農余因嘉其志作小絕以紀之[A]仕宦老不休，虞兵乃知止。低頭愧斯人，三歎不能已。[END]
[Q]芙蓉[A]誰向澄波上，盡將雲錦鋪。無因一寓目，却憶小西湖。[END]
[Q]前太守仲求石問留題因和三首  其一[A]不解追時好，尤非治郡才。故山猿鶴怨，應怪未歸來。[END]
[Q]前太守仲求石問留題因和三首  其二[A]度力難堪事，甘心作棄才。欲歸歸未得，却悔出山來。[END]
[Q]前太守仲求石問留題因和三首  其三[A]此日老法從，當年窮秀才。從今歸去好，非不遇時來。[END]
[Q]題日涉園[A]幽園足佳趣，散策日經行。歲久禽魚熟，人來自不驚。[END]
[Q]題閲歲亭[A]歲月催人老，少年安在哉。羨君杯酒裏，日日見花開。[END]
[Q]題望雲亭[A]白雲來何時，英英冠山椒。西風莫吹去，使我心摇摇。[END]
[Q]蒙恩易鎮豫章丐假還鄉途中偶成十七首  其一[A]處處是紅蕖，分明似畫圖。匆匆看不盡，歸對小西湖。[END]
[Q]蒙恩易鎮豫章丐假還鄉途中偶成十七首  其二[A]官舍似郵傳，宦游如路岐。吾年行七十，安用苦奔馳。[END]
[Q]蒙恩易鎮豫章丐假還鄉途中偶成十七首  其三[A]觸目盡陂塘，山光接水光。近來仍雨足，莫道是山鄉。[END]
[Q]蒙恩易鎮豫章丐假還鄉途中偶成十七首  其四[A]方困長塗滑，俄逢赫日明。只憂開太早，却恐雨還生。[END]
[Q]蒙恩易鎮豫章丐假還鄉途中偶成十七首  其五[A]沙虛防敗岸，舟小怯驚湍。行路難如此，爭如野處安。[END]
[Q]蒙恩易鎮豫章丐假還鄉途中偶成十七首  其六[A]劇暑當三伏，新凉似九秋。日光還欲吐，雲影未全收。[END]
[Q]蒙恩易鎮豫章丐假還鄉途中偶成十七首  其七[A]中夜不能眠，頗疑天有雨。寒燠自古然，不應冷如許。[END]
[Q]蒙恩易鎮豫章丐假還鄉途中偶成十七首  其八[A]自江至吾廬，七日喜及半。却恐席未溫，又過江南岸。[END]
[Q]蒙恩易鎮豫章丐假還鄉途中偶成十七首  其九[A]村徑迷南北，晨興乃錯行。悟來還已遠，却悔早貪程。[END]
[Q]蒙恩易鎮豫章丐假還鄉途中偶成十七首  其一○[A]崇閣瞰方池，池邊綠樹圍。披襟臨水坐，寧復畏炎威。[END]
[Q]蒙恩易鎮豫章丐假還鄉途中偶成十七首  其一一[A]雨餘江色浄，風過稻花香。客裏逢清曠，何妨且納凉。[END]
[Q]蒙恩易鎮豫章丐假還鄉途中偶成十七首  其一二[A]游魚跳水面，幽鳥囀山腰。各隨飛潛性，人猶戀市朝。[END]
[Q]蒙恩易鎮豫章丐假還鄉途中偶成十七首  其一三[A]睡裏聞風雨，吾行擬暫停。起來搔首坐，喜見一天星。[END]
[Q]蒙恩易鎮豫章丐假還鄉途中偶成十七首  其一四[A]蒼崖崛地聳，飛瀑從天下。一嶺跨兩州，千年無九夏。[END]
[Q]蒙恩易鎮豫章丐假還鄉途中偶成十七首  其一五[A]茲嶺別二年，今朝又重過。過了還復來，哀哉蟻旋磨。[END]
[Q]蒙恩易鎮豫章丐假還鄉途中偶成十七首  其一六[A]兩山夾蒼烟，雙瀑掛峭壁。洶湧非一朝，傾瀉幾千尺。[END]
[Q]蒙恩易鎮豫章丐假還鄉途中偶成十七首  其一七[A]千尺石屏雄，屏邊列數峯。巍然不可犯，真是鎮疆封。[END]
[Q]和任宰元紹見寄十首以歸來問信湖山撫摩松菊爲韵  其一[A]出仕慚無補，長年詠式微。天公憐我意，一旦許來歸。[END]
[Q]和任宰元紹見寄十首以歸來問信湖山撫摩松菊爲韵  其二[A]綠鬢久垂雪，壯心今已灰。翩然歸舊隠，端似再生來。[END]
[Q]和任宰元紹見寄十首以歸來問信湖山撫摩松菊爲韵  其三[A]身既遠市朝，足不到州郡。但知食與眠，此外不暇問。[END]
[Q]和任宰元紹見寄十首以歸來問信湖山撫摩松菊爲韵  其四[A]秋來宇宙清，雨後山澤潤。老農喜我歸，時報豐年信。[END]
[Q]和任宰元紹見寄十首以歸來問信湖山撫摩松菊爲韵  其五[A]四圍山繞舍，一带水平湖。遠近俱堪畫，登臨自足娛。[END]
[Q]和任宰元紹見寄十首以歸來問信湖山撫摩松菊爲韵  其六[A]開門無一事，終日飽看山。石罅鳴流水，翻驚響珮環。[END]
[Q]和任宰元紹見寄十首以歸來問信湖山撫摩松菊爲韵  其七[A]閑穿脩竹行，時把孤松撫。身世兩相忘，恍如居洞府。[END]
[Q]和任宰元紹見寄十首以歸來問信湖山撫摩松菊爲韵  其八[A]人心生劔戟，世路足風波。祇有歸田好，誰能自揣摩。[END]
[Q]和任宰元紹見寄十首以歸來問信湖山撫摩松菊爲韵  其九[A]爲邑赤城下，豈欲尋赤松。我家幸不遠，杖履會相從。[END]
[Q]和任宰元紹見寄十首以歸來問信湖山撫摩松菊爲韵  其一○[A]新詩遠寄將，字字脫塵俗。時節近重陽，何由同把菊。[END]
[Q]村落[A]一笛秋風急，千巖晚照多。竹根鄰叟醉，牛背牧兒歌。[END]
[Q]次韻唐彥英留題學舍[A]篆壁蝸涎細，織檐蛛網圓。小軒幽夢破，竹露濕茶煙。[END]
[Q]題成國仲畫扇[A]奮髯欲何爲，戢翼應有待。畫工妙丹青，物狀從變態。[END]
[Q]題馬以道畫扇[A]寒蘆卧疏黄，遠水分淡碧。秋荷如有情，相映兩鸂鶒。[END]
[Q]追和魯直蠟梅二首  其一[A]一種幽素姿，凌寒爲誰展。似嫌冰雪清，故作黄金淺。[END]
[Q]追和魯直蠟梅二首  其二[A]歲窮壓霜雪，春至喜風露。一枝蠟花梅，清香美無度。[END]
[Q]送道者史寶通作丐[A]昔日山前寺，兵餘掃地空。汝今能協力，真是寶林通。[END]
[Q]又送道者王法圓作丐[A]誓將三寸舌，求結萬人緣。寶刹成功日，當期道法圓。[END]
[Q]送浮屠道廓[A]一宿已先覺，四明那更遊。去來無所着，風日海山秋。[END]
[Q]送孫太沖守懷安[A]金沙春三月，桃李照城郭。石峽赬鯉魚，時時醉賓幕。[END]
[Q]姑蘇靈巖寺[A]山僧不好古，改作任所欲。洞荒徑已迷，廊空響誰續。[END]
[Q]鐵笛亭[A]一聲蒼壁裂，再奏蛟龍悲。事往迹猶在，山空人不歸。[END]
[Q]題屏風[A]泰山一毫輕，滄海一滴水。我觀天地間，何啻猶一指。[END]
[Q]真空寺[A]括蒼山上雲，山好雲亦好。可憐山下僧，看雲不知老。[END]
[Q]題大智院明月巢[A]清風去無塵，白雲來無心。一笑玉溪上，落花流水深。[END]
[Q]題鳴山祠[A]自擊牛昌隠，威風震海寰。待吾謀用日，同共掃完顔。[END]
[Q]頌古八首  其三[A]大家在裏許，南山焦尾虎。牙爪利如鋒，日輪正當午。[END]
[Q]頌古八首  其五[A]狗子無佛性，勸君不用舉。欲透萬重關，須是千鈞弩。[END]
[Q]吳伯承送苦笋消梅用來韻各賦一篇  其一[A]問訊湘西笋，政得夜來雨。高標諸枉直，餘味良藥苦。[END]
[Q]吳伯承送苦笋消梅用來韻各賦一篇  其二[A]脆圓供小摘，不待四月雨。新詩同咀嚼，學子心獨苦。[END]
[Q]次東坡先生韻  其一[A]微凉入船窗，秋水滿湘浦。過盡前頭灘，只得夜來雨。[END]
[Q]次東坡先生韻  其二[A]人魚不相及，挂頰以香餌。因循十年錯，歸計覺今是。[END]
[Q]次東坡先生韻  其三[A]悠然望江南，日出煙靄微。倚門雙白髮，屈指待兒歸。[END]
[Q]次東坡先生韻  其四[A]漁師來賣魚，船小風蕩漾。得錢瞥波去，不怕江流漲。[END]
[Q]次東坡先生韻  其五[A]朝發方良磯，莫宿白水灣。寬作一月程，須見江南山。[END]
[Q]次東坡先生韻  其六[A]我程可默數，中秋過江池。趁得江南米，新舂玉滿箕。[END]
[Q]次東坡先生韻  其七[A]棧羊割肥紅，社甕撥濃綠。再拜爲親壽，起舞自作曲。[END]
[Q]次東坡先生韻  其八[A]閉門靜觀心，踵息閟天和。從渠江頭人，尺水一丈波。[END]
[Q]題福嚴寺行者堂[A]揮毫高山巔，餘墨走龍蛇。請收今夜雨，爲汝洗袈裟。[END]
[Q]題梅塢圖[A]我曾到梅塢，正自畫不如。是處有風月，君無懷故居。[END]
[Q]贈趙簽[A]趙侯富貴種，自有巖壑姿。同姓古所敦，早晚踏天墀。[END]
[Q]歸宗寺[A]兩峰雙澗水，萬古一篇詩。玉局竟仙去，空山無此碑。[END]
[Q]煙雨觀[A]七澤闌干外，茲游亦壯哉。主人何處去，猶未賦歸來。[END]
[Q]題朱元晦所書凱歌卷後[A]我詞不足錄，聊以醒渠醉。更參三十年，當與風子對。[END]
[Q]贈萬上座[A]過了鐵圍山，復生金蓮臺。與問萬上座，一笑愁容開。[END]
[Q]野牧圖  其一[A]吳牛三十角，久與牧相忘。忽憶淮南路，春風滿柘岡。[END]
[Q]野牧圖  其二[A]秋晚稻生孫，催科不到門。人閑牛亦樂，隨意過前村。[END]
[Q]題畫[A]權郎筆墨禪，往者屢參請。斯人骨已朽，妙處一笑領。[END]
[Q]偈頌一百二十三首  其六[A]彌勒真彌勒，分身千百億。時時示時人，時人皆不識。[END]
[Q]偈頌一百二十三首  其三三[A]一著高一著，一步闊一步。坐斷佛祖關，迷却來時路。[END]
[Q]偈頌一百二十三首  其四六[A]仰面不見天，低頭不見地。喫飯了噇眠，聖諦第一義。[END]
[Q]偈頌一百二十三首  其五三[A]十方同聚會，箇箇學無爲。此是選佛場，心空及第歸。[END]
[Q]偈頌一百二十三首  其六八[A]坐斷毗盧頂，超然亙古今。萬緣俱剔脫，一片祖師心。[END]
[Q]偈頌一百二十三首  其七七[A]年去實不去，年來實不來。山僧都不會，露柱笑咍咍。[END]
[Q]偈頌一百二十三首  其八○[A]今朝五月五，粗言及細語。會得也尋常，不會超佛祖。[END]
[Q]偈頌一百二十三首  其九一[A]傾盡寶山寶，全身入荒草。若是鳳凰兒，不向那邊討。[END]
[Q]偈頌一百二十三首  其九二[A]萬法是心光，諸緣惟性曉。本無迷悟人，只要今日了。[END]
[Q]偈頌一百二十三首  其一○一[A]青天復青天，打失髑髏前。看看日又過，爭教人少年。[END]
[Q]偈頌一百二十三首  其一一五[A]梵志翻著襪，摩耶生悉達。聲迹不相干，今朝四月八。[END]
[Q]頌古二十五首  其三[A]坐斷千峰路，穿開碧落天。那容問端的，端的髑髏前。[END]
[Q]頌古二十五首  其四[A]大道透長安，言端語亦端。臘盡雪消去，春來依舊寒。[END]
[Q]頌古二十五首  其六[A]出得出不得，攧落精靈窟。何處不風流，祖師無妙訣。[END]
[Q]頌古二十五首  其七[A]大梅梅子熟，龐老已先知。正眼驗深要，相逢拍手歸。[END]
[Q]頌古二十五首  其八[A]十月清霜重，臨風徹骨寒。苦無栖泊處，擺手出長安。[END]
[Q]頌古二十五首  其九[A]京師出大黄，見賊便見贓。竹杖化龍去，癡人戽夜塘。[END]
[Q]頌古二十五首  其一○[A]水急魚行澀，峰高鳥不栖。世情看冷暖，人面逐高低。[END]
[Q]頌古二十五首  其一五[A]雲門小廝兒，作大獅子吼。鼻孔得半邊，不知失却口。[END]
[Q]頌古二十五首  其一七[A]趙州喫茶去，毒蛇橫古路。踏著乃知非，佛也不堪做。[END]
[Q]頌古二十五首  其一八[A]夫子不識字，達磨不會禪。大唐天子國，依舊化三千。[END]
[Q]頌古二十五首  其一九[A]雲開空自闊，葉落即歸根。回首煙波裏，漁歌過遠村。[END]
[Q]頌古二十五首  其二一[A]百丈狸奴面，溈山鬼眼睛。見人空解笑，弄物不知名。[END]
[Q]題張直閣亦庵[A]曹溪無一滴，誰道庵名亦。問訊老維摩，鐵壁復鐵壁。[END]
[Q]題王子庸上舍實齋[A]世出世間法，和底盡掀翻。唯此一事實，真金火裏看。[END]
[Q]尹山接待[A]千古尹山寺，家風不厭貧。只將這箇意，接待往來人。[END]
[Q]題寄巢[A]巢穴通霄眼，塵勞無住心。經行及坐卧，萬古至于今。[END]
[Q]題有餘齋[A]日月雙螢火，乾坤一鵲巢。大千沙界外，總在目前包。[END]
[Q]頌古六首  其四[A]狗子佛性無，門上釘桃符。千邪俱不入，百怪盡消除。[END]
[Q]水蕉[A]獵獵水芭蕉，如將隠士招。清風來處遠，袢暑坐中消。[END]
[Q]遊金焦兩山以雨而輟[A]金山寺裹山，焦山山裹寺。風雨勸我歸，也省兩頭事。[END]
[Q]半月軒[A]莫要作圓月，纔圓却又虧。不如作一半，猶有向圓時。[END]
[Q]方廣版屋[A]上方古棟宇，年久自參差。動我行人想，相看各賦詩。[END]
[Q]以魯直露溼何郎試湯餠爲韻賦酴醾七首  其一[A]石竹麝香臍，博山水沈炷。勾引愛香人，攀花春筍露。[END]
[Q]以魯直露溼何郎試湯餠爲韻賦酴醾七首  其二[A]江南萬玉妃，肌膚冰雪立。平生愛淡粧，不作胭脂溼。[END]
[Q]以魯直露溼何郎試湯餠爲韻賦酴醾七首  其三[A]金沙與同架，並蒂更連柯。紅白雖相宜，品藻當如何。[END]
[Q]以魯直露溼何郎試湯餠爲韻賦酴醾七首  其四[A]倚窗春睡覺，折玉滿手香。篸雲疑未穩，指點問檀郎。[END]
[Q]以魯直露溼何郎試湯餠爲韻賦酴醾七首  其五[A]何面與荀香，美丈夫可試。不學海棠花，只如妃子睡。[END]
[Q]以魯直露溼何郎試湯餠爲韻賦酴醾七首  其六[A]昨日落酒杯，引我卧醉鄉。對午猶未醒，支頤聽煮湯。[END]
[Q]以魯直露溼何郎試湯餠爲韻賦酴醾七首  其七[A]愛花莫看花，如饑貪畫餠。一笑大江橫，此句須參請。[END]
[Q]以昌黎驗長常携尺爲韻賦筍五首  其一[A]前晚尚錐鋒，昨日突鎗劍。今朝又稍長，吾曾刻竹驗。[END]
[Q]以昌黎驗長常携尺爲韻賦筍五首  其二[A]突兀出藩來，頗似逞狂蕩。高下列階前，又如識少長。[END]
[Q]以昌黎驗長常携尺爲韻賦筍五首  其三[A]行矣脫錦綳，笙竽奏風篁。歲晚尤可敬，霜雪不改常。[END]
[Q]以昌黎驗長常携尺爲韻賦筍五首  其四[A]吾家蒼頭奴，斫玉手自携。云恐春風惡，吹開枝高低。[END]
[Q]以昌黎驗長常携尺爲韻賦筍五首  其五[A]我至再三惜，恨不長百尺。要夏結清陰，蔭我醉眠石。[END]
[Q]謾題[A]世網角雄雌，官途爭是非。人方酣蟻戰，吾自送鴻飛。[END]
[Q]桃花[A]恨題玄都觀，歡入武陵谿。花面無今古，人心自笑啼。[END]
[Q]題郭季寬曉耕宿釣二圖  其一[A]牛角橫素書，春犁破朝雨。鴻鵠志安知，功名心自許。[END]
[Q]題郭季寬曉耕宿釣二圖  其二[A]羊裘晦山澤，貂蟬等鴻毛。直鈎道可行，一釣聯六鰲。[END]
[Q]闕題[A]三月雪連夜，未應傷物華。只緣春欲盡，留著伴棃花。[END]
[Q]句[A]寒食少天氣，東風多柳花。小桃知客意，春盡始開花。[END]
[Q]白馬[A]白馬紫連錢，嘶鳴丹闕前。聞珂自蝶躞，不要下金鞭。[END]
[Q]贈薛瑤英[A]舞怯銖衣重，笑疑桃臉開。方知漢成帝，虛築避風臺。[END]
[Q]江行無題一百首 一[A]傾酒向漣漪，乘流東去時。寸心同尺璧，投此報馮夷。[END]
[Q]江行無題一百首 二[A]江曲全縈楚，雪飛半自秦。峴山回首望，如別故關人。[END]
[Q]江行無題一百首 三[A]浦煙函夜色，冷日轉秋旻。自有沈碑石，清光不照人。[END]
[Q]江行無題一百首 四[A]楚岸雲空合，楚城人不來。只今誰善舞，莫恨發陽臺。[END]
[Q]江行無題一百首 五[A]行背青山郭，吟當白露秋。風流無屈宋，空詠古荆州。[END]
[Q]江行無題一百首 六[A]晚來漁父喜，罾重欲收遲。恐有長江使，金錢願贖龜。[END]
[Q]江行無題一百首 七[A]去指龍沙路，徒懸象闕心。夜涼無遠夢，不爲偶聞砧。[END]
[Q]江行無題一百首 八[A]霽雲疎有葉，雨浪細無花。穩放扁舟去，江天自有涯。[END]
[Q]江行無題一百首 九[A]好日當秋半，層波動旅腸。已行千里外，誰與共秋光。[END]
[Q]江行無題一百首 十[A]潤色非東里，官曹更建章。宦遊難自定，來喚櫂船郎。[END]
[Q]江行無題一百首 十一[A]夜江清未曉，徒惜月光沈。不是因行樂，堪傷老大心。[END]
[Q]江行無題一百首 十二[A]翳日多喬木，維舟取束薪。靜聽江叟語，俱是厭兵人。[END]
[Q]江行無題一百首 十三[A]箭漏日初短，汀煙草未衰。雨餘雖更綠，不是采蘋時。[END]
[Q]江行無題一百首 十四[A]山雨夜來漲，喜魚跳滿江。岸沙平欲盡，垂蓼入船窗。[END]
[Q]江行無題一百首 十五[A]渚邊新雁下，舟上獨淒涼。俱是南來客，憐君綴一行。[END]
[Q]江行無題一百首 十六[A]牽路沿江狹，沙崩岸不平。盡知行處險，誰肯載時輕。[END]
[Q]江行無題一百首 十七[A]雲密連江暗，風斜著物鳴。一杯真戰將，笑爾作愁兵。[END]
[Q]江行無題一百首 十八[A]柳拂斜開路，籬邊數戶村。可能還有意，不掩向江門。[END]
[Q]江行無題一百首 十九[A]不識桓公渴，徒吟子美詩。江清唯獨看，心外更誰知。[END]
[Q]江行無題一百首 二十[A]憔悴異靈均，非讒作逐臣。如逢漁父問，未是獨醒人。[END]
[Q]江行無題一百首 二十一[A]水涵秋色靜，雲帶夕陽高。詩癖非吾病，何妨吮短毫。[END]
[Q]江行無題一百首 二十二[A]登舟非古岸，還似阻西陵。箕伯無多少，回頭詎不能。[END]
[Q]江行無題一百首 二十三[A]帆翅初張處，雲鵬怒翼同。莫愁千里路，自有到來風。[END]
[Q]江行無題一百首 二十四[A]秋雲久無雨，江燕社猶飛。却笑舟中客，今年未得歸。[END]
[Q]江行無題一百首 二十五[A]佳節雖逢菊，浮生正似萍。故山何處望，荒岸小長亭。[END]
[Q]江行無題一百首 二十六[A]行到楚江岸，蒼茫人正迷。秖知秦塞遠，格磔鷓鴣啼。[END]
[Q]江行無題一百首 二十七[A]月下江流靜，村荒人語稀。鷺鷥雖有伴，仍共影雙飛。[END]
[Q]江行無題一百首 二十八[A]斗轉月未落，舟行夜已深。有村知不遠，風便數聲砧。[END]
[Q]江行無題一百首 二十九[A]櫂驚沙鳥迅，飛濺夕陽波。不顧魚多處，應防一目羅。[END]
[Q]江行無題一百首 三十[A]漸覺江天遠，難逢故國書。可能無往事，空食鼎中魚。[END]
[Q]江行無題一百首 三十一[A]岸草連荒色，村聲樂稔年。晚晴初穫稻，閑却采蓮船。[END]
[Q]江行無題一百首 三十二[A]灘淺爭遊鷺，江清易見魚。怪來吟未足，秋物欠紅蕖。[END]
[Q]江行無題一百首 三十三[A]蛩響依莎草，螢飛透水煙。夜涼誰詠史，空泊運租船。[END]
[Q]江行無題一百首 三十四[A]睡穩葉舟輕，風微浪不驚。任君蘆葦岸，終夜動秋聲。[END]
[Q]江行無題一百首 三十五[A]自念平生意，曾期一郡符。豈知因謫宦，斑鬢入江湖。[END]
[Q]江行無題一百首 三十六[A]煙渚復煙渚，畫屏休畫屏。引愁天末去，數點暮山青。[END]
[Q]江行無題一百首 三十七[A]水天涼夜月，不是惜清光。好物隨人祕，秦淮憶建康。[END]
[Q]江行無題一百首 三十八[A]古來多思客，搖落恨江潭。今日秋風至，蕭疎獨沔南。[END]
[Q]江行無題一百首 三十九[A]暎竹疑村好，穿蘆覺渚幽。漸安無曠土，薑芋當農收。[END]
[Q]江行無題一百首 四十[A]秋風動客心，寂寂不成吟。飛上危檣立，啼烏報好音。[END]
[Q]江行無題一百首 四十一[A]見底高秋水，開懷萬里天。旅吟還有伴，沙柳數枝蟬。[END]
[Q]江行無題一百首 四十二[A]九日自佳節，扁舟無一杯。曹園舊尊酒，戲馬憶高臺。[END]
[Q]江行無題一百首 四十三[A]兵火有餘燼，貧村纔數家。無人爭曉渡，殘月下寒沙。[END]
[Q]江行無題一百首 四十四[A]渚禽菱芡足，不向稻粱爭。靜宿涼灣月，應無失侶聲。[END]
[Q]江行無題一百首 四十五[A]輕雲未護霜，樹杪橘初黃。信是知名物，微風過水香。[END]
[Q]江行無題一百首 四十六[A]渺渺望天涯，清漣浸赤霞。難逢星漢使，烏鵲日乘槎。[END]
[Q]江行無題一百首 四十七[A]土曠深耕少，江平遠釣多。生平皆棄本，金革竟如何。[END]
[Q]江行無題一百首 四十八[A]海月非常物，等閑不可尋。披沙應有地，淺處定無金。[END]
[Q]江行無題一百首 四十九[A]風晚冷颼颼，蘆花已白頭。舊來紅葉寺，堪憶玉京秋。[END]
[Q]江行無題一百首 五十[A]風好來無陣，雲閑去有蹤。釣歌無遠近，應喜罷艨艟。[END]
[Q]江行無題一百首 五十一[A]吳疆連楚甸，楚俗異吳鄉。漫把尊中物，無人啄蟹筐。[END]
[Q]江行無題一百首 五十二[A]岸綠野煙遠，江紅斜照微。撐開小漁艇，應到月明歸。[END]
[Q]江行無題一百首 五十三[A]雨餘江始漲，漾漾見流薪。曾歎河中木，斯言憶古人。[END]
[Q]江行無題一百首 五十四[A]葉舟維夏口，煙野獨行時。不見頭陀寺，空懷幼婦碑。[END]
[Q]江行無題一百首 五十五[A]晚泊武昌岸，津亭疎柳風。數株曾手植，好事憶陶公。[END]
[Q]江行無題一百首 五十六[A]墜露曉猶濃，秋花不易逢。涉江雖已晚，高樹搴芙蓉。[END]
[Q]江行無題一百首 五十七[A]舟航依浦定，星斗滿江寒。若比陰霾日，何妨夜未闌。[END]
[Q]江行無題一百首 五十八[A]近戍離金落，孤岑望火門。唯將知命意，瀟灑向乾坤。[END]
[Q]江行無題一百首 五十九[A]叢菊生堤上，此花長後時。有人還採掇，何必在春期。[END]
[Q]江行無題一百首 六十[A]夕景殘霞落，秋寒細雨晴。短纓何用濯，舟在月中行。[END]
[Q]江行無題一百首 六十一[A]堤壞漏江水，地坳成野塘。晚荷人不折，留取作秋香。[END]
[Q]江行無題一百首 六十二[A]左宦終何路，攄懷亦自寬。襞牋嘲白鷺，無意喻梟鸞。[END]
[Q]江行無題一百首 六十三[A]樓空人不歸，雲似去時衣。黃鶴無心下，長應笑令威。[END]
[Q]江行無題一百首 六十四[A]白帝朝驚浪，潯陽暮暎雲。等閑生險易，世路秖如君。[END]
[Q]江行無題一百首 六十五[A]櫓慢開輕浪，帆虛帶白雲。客船雖狹小，容得庾將軍。[END]
[Q]江行無題一百首 六十六[A]風雨正甘寢，雲霓忽晚晴。放歌雖自遣，一歲又崢嶸。[END]
[Q]江行無題一百首 六十七[A]靜看秋江水，風微浪漸平。人間馳競處，塵土自波成。[END]
[Q]江行無題一百首 六十八[A]風勁帆方疾，風回櫂却遲。較量人世事，不校一毫釐。[END]
[Q]江行無題一百首 六十九[A]咫尺愁風雨，匡廬不可登。秖疑雲霧窟，猶有六朝僧。[END]
[Q]江行無題一百首 七十[A]幽思正遲遲，沙邊濯弄時。自憐非博物，猶未識鳧葵。[END]
[Q]江行無題一百首 七十一[A]曾有煙波客，能歌西塞山。落帆唯待月，一釣紫菱灣。[END]
[Q]江行無題一百首 七十二[A]千頃水紋細，一拳嵐影孤。君山寒樹綠，曾過洞庭湖。[END]
[Q]江行無題一百首 七十三[A]光闊重湖水，低斜遠雁行。未曾無興詠，多謝沈東陽。[END]
[Q]江行無題一百首 七十四[A]晚菊繞江壘，忽如開古屏。莫言時節過，白日有餘馨。[END]
[Q]江行無題一百首 七十五[A]秋寒鷹隼健，逐雀下雲空。知是江湖闊，無心擊塞鴻。[END]
[Q]江行無題一百首 七十六[A]日落長亭晚，山門步障青。可憐無酒分，處處有旗亭。[END]
[Q]江行無題一百首 七十七[A]江草何多思，冬青尚滿洲。誰能驚鵩鳥，作賦爲沙鷗。[END]
[Q]江行無題一百首 七十八[A]遠岸無行樹，經霜有半紅。停船搜好句，題葉贈江楓。[END]
[Q]江行無題一百首 七十九[A]身世比行舟，無風亦暫休。敢言終破浪，唯願穩乘流。[END]
[Q]江行無題一百首 八十[A]數畝蒼苔石，煙濛鶴卵洲。定因詞客遇，名字始風流。[END]
[Q]江行無題一百首 八十一[A]興閑停桂楫，路好過松門。不負佳山水，還開酒一尊。[END]
[Q]江行無題一百首 八十二[A]幽懷念煙水，長恨隔龍沙。今日膝王閣，分明見落霞。[END]
[Q]江行無題一百首 八十三[A]短楫休敲桂，孤根自駐萍。自憐非劒氣，空向斗牛星。[END]
[Q]江行無題一百首 八十四[A]江流何渺渺，懷古獨依依。漁父非賢者，蘆中但有磯。[END]
[Q]江行無題一百首 八十五[A]高浪如銀屋，江風一發時。筆端降太白，才大語終奇。[END]
[Q]江行無題一百首 八十六[A]細竹漁家路，晴陽看結繒。喜來邀客坐，分與折腰菱。[END]
[Q]江行無題一百首 八十七[A]幸有煙波興，寧辭筆硯勞。緣情無怨刺，却似反離騷。[END]
[Q]江行無題一百首 八十八[A]平湖五百里，江水想通波。不奈扁舟去，其如決計何。[END]
[Q]江行無題一百首 八十九[A]數峯雲斷處，去岸暎高山。身到韋江日，猶應未得閑。[END]
[Q]江行無題一百首 九十[A]一灣斜照水，三版順風船。未敢相邀約，勞生秖自憐。[END]
[Q]江行無題一百首 九十一[A]江雨正霏微，江村晚渡稀。何曾妨釣艇，更待得魚歸。[END]
[Q]江行無題一百首 九十二[A]沙上獨行時，高吟到楚詞。難將垂岸蓼，盈把當江蘺。[END]
[Q]江行無題一百首 九十三[A]新野舊樓名，潯陽勝賞情。照人長一色，江月共淒清。[END]
[Q]江行無題一百首 九十四[A]願飲西江水，那吟北渚愁。莫敎留滯跡，遠比蔡昭侯。[END]
[Q]江行無題一百首 九十五[A]湖口分江水，東流獨有情。當時好風物，誰伴謝宣城。[END]
[Q]江行無題一百首 九十六[A]潯陽江畔菊，應似古來秋。爲問幽棲客，吟時得酒不。[END]
[Q]江行無題一百首 九十七[A]高峯有佳號，千尺倚寒松。若使鑪煙在，猶應爲上公。[END]
[Q]江行無題一百首 九十八[A]萬木已清霜，江邊村事忙。故溪黃稻熟，一夜夢中香。[END]
[Q]江行無題一百首 九十九[A]楚水苦縈迴，征帆落又開。可緣非直路，却有好風來。[END]
[Q]江行無題一百首 一百[A]遠謫歲時晏，暮江風雨寒。仍愁繫舟處，驚夢近長灘。[END]
[Q]言懷[A]夜月霽未好，雲泉堪夢歸。如何建章漏，催著早朝衣。[END]
[Q]和張僕射塞下曲[A]月黑雁飛高，單于夜遁逃。欲將輕騎逐，大雪滿弓刀。[END]
[Q]送李明府去官[A]謗言三至後，直道歎何如。今日藍溪水，無人不夜魚。[END]
[Q]赴章陵詶李卿贈別[A]一官叨下秩，九棘謝知音。芳草文園路，春愁滿別心。[END]
[Q]逢俠者[A]燕趙悲歌士，相逢劇孟家。寸心言不盡，前路日將斜。[END]
[Q]郎員外見尋不遇[A]軒騎來相訪，漁樵悔晚歸。更憐垂露跡，花裏點牆衣。[END]
[Q]過李侍御宅[A]不見承明客，愁聞長樂鐘。馬卿何早世，漢主欲登封。[END]
[Q]宿洞口館[A]野竹通溪冷，秋泉入戶鳴。亂來人不到，芳草上堦生。[END]
[Q]九日寄姪箊箕等[A]采菊偏相憶，傳香寄便風。今朝竹林下，莫使桂尊空。[END]
[Q]梨花[A]豔靜如籠月，香寒未逐風。桃花徒照地，終被笑妖紅。[END]
[Q]題崔逸人山亭[A]藥徑深紅蘚，山窗滿翠微。羨君花下酒，蝴蝶夢中飛。[END]
[Q]藍田溪雜詠二十二首 登臺[A]望山登春臺，目盡趣難極。晚景下平阡，花際霞峯色。[END]
[Q]藍田溪雜詠二十二首 板橋[A]靜宜樵隱度，遠與車馬隔。有時行藥來，喜遇歸山客。[END]
[Q]藍田溪雜詠二十二首 石井[A]片霞照仙井，泉底桃花紅。那知幽石下，不與武陵通。[END]
[Q]藍田溪雜詠二十二首 古藤[A]引蔓出雲樹，垂綸覆巢鶴。幽人對酒時，苔上閑花落。[END]
[Q]藍田溪雜詠二十二首 晚歸鷺[A]池上靜難厭，雲間欲去晚。忽背夕陽飛，乘興清風遠。[END]
[Q]藍田溪雜詠二十二首 洞仙謠[A]幾轉到青山，數重度流水。秦人入雲去，知向桃源裏。[END]
[Q]藍田溪雜詠二十二首 藥圃[A]春畦生百藥，花葉香初霽。好容似風光，偏來入叢蕙。[END]
[Q]藍田溪雜詠二十二首 石上苔[A]淨與溪色連，幽宜松雨滴。誰知古石上，不染世人跡。[END]
[Q]藍田溪雜詠二十二首 窗裏山[A]遠岫見如近，千里一窗裏。坐來石上雲，乍謂壺中起。[END]
[Q]藍田溪雜詠二十二首 竹間路[A]暗歸草堂靜，半入花園去。有時載酒來，不與清風遇。[END]
[Q]藍田溪雜詠二十二首 竹嶼[A]幽鳥清漣上，興來看不足。新篁壓水低，昨夜鴛鴦宿。[END]
[Q]藍田溪雜詠二十二首 砌下泉[A]穿雲來自遠，激砌流偏駛。能資庭戶幽，更引海禽至。[END]
[Q]藍田溪雜詠二十二首 戲鷗[A]乍依菱蔓聚，盡向蘆花滅。更喜好風來，數片翻晴雪。[END]
[Q]藍田溪雜詠二十二首 遠山鐘[A]風送出山鐘，雲霞度水淺。欲知聲盡處，鳥滅寥天遠。[END]
[Q]藍田溪雜詠二十二首 東陂[A]永日興難忘，掇芳春陂曲。新晴花枝下，愛此苔水綠。[END]
[Q]藍田溪雜詠二十二首 池上亭[A]臨池構杏梁，待客歸煙塘。水上褰簾好，蓮開杜若香。[END]
[Q]藍田溪雜詠二十二首 銜魚翠鳥[A]有意蓮葉間，瞥然下高樹。擘波得潛魚，一點翠光去。[END]
[Q]藍田溪雜詠二十二首 石蓮花[A]幽石生芙蓉，百花慚美色。遠笑越溪女，聞芳不可識。[END]
[Q]藍田溪雜詠二十二首 潺湲聲[A]亂石跳素波，寒聲聞幾處。颼颼暝風引，散出空林去。[END]
[Q]藍田溪雜詠二十二首 松下雪[A]雖因朔風至，不向瑤臺側。唯助苦寒松，偏明後彫色。[END]
[Q]藍田溪雜詠二十二首 田鶴[A]田鶴望碧霄，無風亦自舉。單飛後片雲，早晚及前侶。[END]
[Q]藍田溪雜詠二十二首 題南陂[A]家住鳳城南，門臨古陂曲。時憐上林雁，半入池塘宿。[END]
[Q]傷秋[A]歲去人頭白，秋來樹葉黃。搔頭向黃葉，與爾共悲傷。[END]
[Q]漫歌八曲 將牛何處去二首 一[A]將牛何處去，耕彼故城東。相伴有田父，相歡惟牧童。[END]
[Q]漫歌八曲 將牛何處去二首 二[A]將牛何處去，耕彼西陽城。叔閑修農具，直者伴我耕。[END]
[Q]漫歌八曲 將船何處去二首 一[A]將船何處去，釣彼大回中。叔靜能鼓橈，正者隨弱翁。[END]
[Q]漫歌八曲 將船何處去二首 二[A]將船何處去，送客小回南。有時逢惡客，還家亦少酣。[END]
[Q]石宮四詠 一[A]石宮春雲白，白雲宜蒼苔。拂雲踐石徑，俗士誰能來。[END]
[Q]石宮四詠 二[A]石宮夏水寒，寒水宜高林。遠風吹蘿蔓，野客熙清陰。[END]
[Q]石宮四詠 三[A]石宮秋氣清，清氣宜山谷。落葉逐霜風，幽人愛松竹。[END]
[Q]石宮四詠 四[A]石宮冬日煖，煖日宜溫泉。晨光靜水霧，逸者猶安眠。[END]
[Q]感懷[A]調與時人背，心將靜者論。終年帝城裏，不識五侯門。[END]
[Q]長相思[A]遼陽望河縣，白首無由見。海上珊瑚枝，年年寄春燕。[END]
[Q]人日代客子是日立春[A]人日兼春日，長懷復短懷。遙知雙彩勝，併在一金釵。[END]
[Q]寄鄭員外[A]經月愁聞雨，新年苦憶君。何時共登眺，整屐待晴雲。[END]
[Q]飲李十二宅[A]重門敞春夕，燈燭靄餘輝。醉我百尊酒，留連夜未歸。[END]
[Q]漢宮曲二首 一[A]駿馬繡障泥，紅塵撲四蹄。歸時何太晚，日照杏花西。[END]
[Q]漢宮曲二首 二[A]繡幕珊瑚鉤，春開翡翠樓。深情不肯道，嬌倚鈿箜篌。[END]
[Q]陪孟都督祭嶽途中有贈[A]封疆七百里，祿秩二千石。擁節祠太山，寒天霜草白。[END]
[Q]官滿寓濟川館得葉嘉仲和朱宰梅花詩次韻云作梅花詩當用歐公雪中酬唱今凡詩家常用字一切屏去乃佳朱令君僕未識面見足下道其語差强人意又與斯君德潤善乃賡此詩以興譬諸草木吾臭味也  其一[A]一徑過寒竹，所知三兩僧。自憐入山淺，孤立本無朋。[END]
[Q]官滿寓濟川館得葉嘉仲和朱宰梅花詩次韻云作梅花詩當用歐公雪中酬唱今凡詩家常用字一切屏去乃佳朱令君僕未識面見足下道其語差强人意又與斯君德潤善乃賡此詩以興譬諸草木吾臭味也  其二[A]經年一會面，危坐擁寒灰。絕勝對餘子，一朝來百回。[END]
[Q]官滿寓濟川館得葉嘉仲和朱宰梅花詩次韻云作梅花詩當用歐公雪中酬唱今凡詩家常用字一切屏去乃佳朱令君僕未識面見足下道其語差强人意又與斯君德潤善乃賡此詩以興譬諸草木吾臭味也  其三[A]愛日經簷煖，游蜂撲紙窗。吾生豈拘束，一笑俯濤江。[END]
[Q]官滿寓濟川館得葉嘉仲和朱宰梅花詩次韻云作梅花詩當用歐公雪中酬唱今凡詩家常用字一切屏去乃佳朱令君僕未識面見足下道其語差强人意又與斯君德潤善乃賡此詩以興譬諸草木吾臭味也  其四[A]伊誰同歲晚，懷抱向君開。烟雨閟芳信，望君來不來。[END]
[Q]官滿寓濟川館得葉嘉仲和朱宰梅花詩次韻云作梅花詩當用歐公雪中酬唱今凡詩家常用字一切屏去乃佳朱令君僕未識面見足下道其語差强人意又與斯君德潤善乃賡此詩以興譬諸草木吾臭味也  其五[A]饑雀啄芳蕾，蠹苔侵碧枝。是中渾不較，刻畫未嫌時。[END]
[Q]官滿寓濟川館得葉嘉仲和朱宰梅花詩次韻云作梅花詩當用歐公雪中酬唱今凡詩家常用字一切屏去乃佳朱令君僕未識面見足下道其語差强人意又與斯君德潤善乃賡此詩以興譬諸草木吾臭味也  其六[A]曠野多風雪，陽和一點通。不應歌兕虎，吾道豈其窮。[END]
[Q]官滿寓濟川館得葉嘉仲和朱宰梅花詩次韻云作梅花詩當用歐公雪中酬唱今凡詩家常用字一切屏去乃佳朱令君僕未識面見足下道其語差强人意又與斯君德潤善乃賡此詩以興譬諸草木吾臭味也  其七[A]草木有麟鳳，衆中分等流。終然浪題品，麟鳳自知不。[END]
[Q]小玉蕊花  其一[A]蔌蔌碎金英，絲絲鏤玉莖。步摇釵朵見，老眼爲增明。[END]
[Q]小玉蕊花  其二[A]山礬紛似玉，黄蘗碎如金。二美傳春晚，同心契爾音。[END]
[Q]偈頌六十五首  其一[A]春山疊亂青，春水漾虛碧。大解脫門開，把手拽不入。[END]
[Q]偈頌六十五首  其四[A]翳盡還明極，家鄉萬八千。懸崖重撒手，古劍髑髏前。[END]
[Q]偈頌六十五首  其一○[A]趁晴蓋了屋，乘時刈了禾。輸納王租了，鼓腹唱謳歌。[END]
[Q]偈頌六十五首  其一一[A]天晴日頭出，雨落階頭濕。寶陀岩上人，猶自不條直。[END]
[Q]偈頌六十五首  其一二[A]大火已西流，千山爽氣浮。秋河鳴一鴈，砧杵擣離愁。[END]
[Q]偈頌六十五首  其一五[A]一隊衲僧來，一隊衲僧去。打破睦州關，大地無寸土。[END]
[Q]偈頌六十五首  其二三[A]經行及坐卧，常在於其中。要識其中事，長汀江水東。[END]
[Q]偈頌六十五首  其二四[A]同條不同條，心眼自相照。翻覆論歲寒，不覺拍手笑。[END]
[Q]偈頌六十五首  其三三[A]山家冬境致，何處不光輝。大地冰稜合，漫天雨雪飛。[END]
[Q]偈頌六十五首  其三六[A]南北山朝對，東西有路分。一步不相到，大地入無門。[END]
[Q]偈頌六十五首  其三九[A]爲衆持鉢去，七佛舊儀式。菴園塔廟間，處處遍敲擊。[END]
[Q]偈頌六十五首  其四六[A]雪壓雙林樹，風號萬籟寒。瞿曇曾入滅，衲子眼難瞞。[END]
[Q]偈頌六十五首  其四九[A]鐘鼓聲喧暄，鳥雀閙中庭。圓通門不鑰，眉毛落又生。[END]
[Q]頌古十一首  其七[A]臘月火燒山，胡僧入漢關。一頭卷螺髮，兩耳带金環。[END]
[Q]頌古十一首  其八[A]奴見婢慇懃，瞥喜瞥然嗔。瀟湘圖上看，分外好精神。[END]
[Q]諾詎羅尊者贊[A]石壁攙空起，銀河一派懸。貪觀無斷續，來去不知原。[END]
[Q]寒山贊[A]採樵沿嶺去，提水傍谿歸。个般無出豁，七佛不曾師。[END]
[Q]自贊[A]出林虎方怒，橫岡蟒正嗔。世無途路客，終是不傷人。[END]
[Q]山翁[A]重疊春風面，高低雪滿頭。渠無生老相，孤峻罕人游。[END]
[Q]嘉禾百詠 胥山[A]馬革浮屍去，君王太忍人。此山空廟貌，何以勸忠臣。[END]
[Q]嘉禾百詠 殳山[A]丹竈功成後，寥寥掩竹扉。但聞蟬已蛻，不見鶴來歸。[END]
[Q]嘉禾百詠 滮湖[A]四境田相接，烟瀾自渺瀰。客來吟此景，無或比滮池。[END]
[Q]嘉禾百詠 鴛鴦湖[A]東西兩湖水，相並比鴛鴦。湖裏鴛鴦鳥，雙雙錦翼長。[END]
[Q]嘉禾百詠 長水鄉[A]古來名未滅，人好水還清。一讀高僧疏，塵勞悟此生。[END]
[Q]嘉禾百詠 谷水[A]短棹經行處，風披藻荇香。中宵孤鶴唳，片月在滄浪。[END]
[Q]嘉禾百詠 天星河[A]拍岸浮春淥，菰蒲四遠生。網羅人不到，魚鳥亦忘情。[END]
[Q]嘉禾百詠 穆溪[A]靜練明田外，源流笠澤通。不因逢歲旱，誰識濟時功。[END]
[Q]嘉禾百詠 韭溪[A]終與雙溪接，分流入郭來。市橋人影合，不解洗塵埃。[END]
[Q]嘉禾百詠 雙溪[A]柔櫓聲相應，名齊漢魏收。可憐一溪水，分作兩塘流。[END]
[Q]嘉禾百詠 秀水[A]好景明於晝，長浮五色波。一竿吾欲釣，來此聽漁歌。[END]
[Q]嘉禾百詠 白龍潭[A]呼吸風雲合，飛潛自有時。只愁潭底淺，頭角被人窺。[END]
[Q]嘉禾百詠 禦兒[A]用此臨吳戰，何人爲越謀。夫差曾不寤，亡國始知羞。[END]
[Q]嘉禾百詠 范蠡湖[A]少伯曾居此，螺紋吐綵絲。一奩秋鏡好，猶可照西施。[END]
[Q]嘉禾百詠 梧桐涇[A]落落梧桐樹，何年作鳳鳴。試看千古翠，流盡一溪聲。[END]
[Q]嘉禾百詠 汾湖[A]我是滄浪叟，閒來繫釣艭。如何一湖水，丰秀半吳江。[END]
[Q]嘉禾百詠 柘湖[A]神居陰陽護，尋國捍洪波。莫慮蛟龍怒，年來畏叱呵。[END]
[Q]嘉禾百詠 馬塘涇[A]疑著風波惡，民謠亦畏人。築塘成堰後，斬馬祭河神。[END]
[Q]嘉禾百詠 杉青堰[A]舊吏家何在，空尋古柳隄。世情今亦爾，莫笑買臣妻。[END]
[Q]嘉禾百詠 鳳凰洲[A]竹秀水色浄，忽來雙鳳凰。岐周昔鳴瑞，今復見文王。[END]
[Q]嘉禾百詠 龍舌頭[A]一吸長川靜，烟雲忽有無。誰看頷底月，誤欲探驪珠。[END]
[Q]嘉禾百詠 月壕[A]入徑深於塢，滄波近馬蹄。每尋蓮社友，咫尺走東西。[END]
[Q]嘉禾百詠 靈光井[A]玉甃祥光發，難藏世上名。定多慈護力，一飲百疴輕。[END]
[Q]嘉禾百詠 幽瀾泉[A]神女鍾靈處，真堪療渴羌。滿甖秋玉色，一酌灑清凉。[END]
[Q]嘉禾百詠 槜李城[A]螳螂方捕楚，黄雀遽乘吳。交怨終亡國，君王到死愚。[END]
[Q]嘉禾百詠 射襄城[A]此地連江海，曾經古戰爭。干戈今不見，空有射襄名。[END]
[Q]嘉禾百詠 四城[A]吳越爭雄日，區區在用兵。空餘爭戰地，無處不高城。[END]
[Q]嘉禾百詠 何城[A]報越心何壯，貪齊計已輕。忠言殊不聽，何用築斯城。[END]
[Q]嘉禾百詠 由拳廢縣[A]故城人不見，擊劍淚空霑。一絕悲聲遠，今猶說孝廉。[END]
[Q]嘉禾百詠 嘉禾墩[A]寂寞黄龍後，紛然壠上碑。廢興無處問，空咏草離離。[END]
[Q]嘉禾百詠 古戰場[A]自昔干戈地，城空草自荒。漁樵懷舊事，何敢議興亡。[END]
[Q]嘉禾百詠 村門口[A]昔日荒閒地，今聞市井喧。人情看促迫，無復似當年。[END]
[Q]嘉禾百詠 宣公橋[A]祗因裴少保，功業敗垂成。往往橋邊客，今猶恨未平。[END]
[Q]嘉禾百詠 五柳橋[A]爲懷陶靖節，無復見其人。誰種橋邊柳，猶含舊日春。[END]
[Q]嘉禾百詠 百步橋[A]舊址依然在，荒墟未百年。還分一橋水，流入幾家田。[END]
[Q]嘉禾百詠 跨塘橋[A]路接張涇近，塘連谷水長。一聲清鶴唳，片月在滄浪。[END]
[Q]嘉禾百詠 菩薩橋[A]片雲初出岫，南北自飛揚。舊日橋邊路，猶聞舄履香。[END]
[Q]嘉禾百詠 竹橋[A]腰枕政亭北，橫斜古渡頭。風吹雙淚落，恨逐水東流。[END]
[Q]嘉禾百詠 河內亭[A]掾死緣非命，兒來哭未休。舊時亭下淚，疑與水長流。[END]
[Q]嘉禾百詠 嘉禾亭[A]五馬來何暮，經營指一彈。石碑書近事，留與後人看。[END]
[Q]嘉禾百詠 列岫亭[A]吾州風物好，惟是欠青山。忽有洞庭色，來從一笑間。[END]
[Q]嘉禾百詠 水心亭[A]波光磨不盡，鏡面絕纖塵。照得紅亭子，亭亭似美人。[END]
[Q]嘉禾百詠 樂郊亭[A]竹下清風好，時來挂幅巾。待逢田叟問，知是樂郊人。[END]
[Q]嘉禾百詠 會景亭[A]有景道不出，須來此水濱。十分花鳥色，團作一亭春。[END]
[Q]嘉禾百詠 南塢[A]岸回波曲曲，城轉草層層。忽見桃花落，還知到武陵。[END]
[Q]嘉禾百詠 海棠亭[A]蘚砌迎烟渚，花開忽滿株。春風吹爛漫，如展蜀川圖。[END]
[Q]嘉禾百詠 白蓮沼[A]滄波圍四面，艷艷玉開花。自可除簾幕，清香不用遮。[END]
[Q]嘉禾百詠 桃花亭[A]不待東風拆，池塘已自春。試看源上客，猶恐是秦人。[END]
[Q]嘉禾百詠 紅薇逕[A]漸放秋風晚，花無爛漫香。淺深紅似錦，散影在滄浪。[END]
[Q]嘉禾百詠 茶溪[A]茶林那復有，零落付樵人。舊日溪邊叟，空悲二月春。[END]
[Q]嘉禾百詠 仙鶴亭[A]杳杳雲間路，重重隔翠林。數聲清夜後，來伴月邊吟。[END]
[Q]嘉禾百詠 芙蓉塘[A]一發連千丈，紅雲出素波。秋風吹欲老，無奈落花何。[END]
[Q]嘉禾百詠 白苧橋[A]遍隴敷青綠，桑麻共幾家。滿城羅綺子，應笑不栽花。[END]
[Q]嘉禾百詠 漁溆[A]野水連天闊，滄波引釣緡。寄言溪上叟，莫學直鈎人。[END]
[Q]嘉禾百詠 懷蘇亭[A]猶使樽前客，常懷沒後名。好風吹遠籟，如有笑歌聲。[END]
[Q]嘉禾百詠 披雲閣[A]茲樓當勝地，高望極崚嶒。欲覩青天色，還須上一層。[END]
[Q]嘉禾百詠 景龍樓[A]千秋傳異綵，百尺護雕闌。欲識金龍瑞，丹霄試仰看。[END]
[Q]嘉禾百詠 烟雨樓[A]妙手誰烘染，梳烟沐雨姿。一聲長笛晚，人在倚樓時。[END]
[Q]嘉禾百詠 月波樓[A]天闊冰壺浄，溪平玉鑑寒。卷簾看晚色，鷗鳥並闌干。[END]
[Q]嘉禾百詠 真如院[A]田家輕脫屣，聊結浄人緣。影外香燈寂，清風百世傳。[END]
[Q]嘉禾百詠 雪峰庵[A]一語合領悟，師承豈在身。戲言廬墓客，未是報恩人。[END]
[Q]嘉禾百詠 景德禪院[A]白毫光未滅，勝事百年中。好是傳燈地，林泉有古風。[END]
[Q]嘉禾百詠 三塔[A]石匱埋神物，靈光照夜多。龍歸天上後，無復更風波。[END]
[Q]嘉禾百詠 學繡塔[A]孤塔岧嶢立，猶傳學繡人。五湖如好在，針線不勝春。[END]
[Q]嘉禾百詠 水陸院[A]白晝重門寂，蒼苔古殿深。老僧香火罷，松柏夜森森。[END]
[Q]嘉禾百詠 泗洲庵[A]舊寺丘墟後，重興歲月賒。莫將閒禍福，容易託僧伽。[END]
[Q]嘉禾百詠 雲門家舍[A]滿篋藏鋒句，家傳世幾何。遠孫無悟解，却笑葛藤多。[END]
[Q]嘉禾百詠 白蓮上方[A]古屋深于洞，門前種白蓮。好尋當日社，重結此生緣。[END]
[Q]嘉禾百詠 普濟院[A]祗應曾布地，往往化爲魚。一遇丁千騎，禪人便結廬。[END]
[Q]嘉禾百詠 兜率寺[A]昔年池滿地，今見屋耽耽。不結蓮花界，龜魚死未甘。[END]
[Q]嘉禾百詠 姜庵[A]不入紅塵市，安居三十年。至今庵下路，芳草碧芊芊。[END]
[Q]嘉禾百詠 惠明堂[A]地僻無人到，松風鶴夢清。一燈禪榻畔，自向暗中明。[END]
[Q]嘉禾百詠 三過堂[A]題詩三過此，坡老昔時曾。悟得成禪指，來爲打睡僧。[END]
[Q]嘉禾百詠 寂照庵[A]寂滅跏趺地，燈光照四時。高僧穿地脈，此意少人知。[END]
[Q]嘉禾百詠 天慶觀[A]寥陽龍已化，華表鶴空悲。欲問梁朝事，惟應老檜知。[END]
[Q]嘉禾百詠 福順廟[A]老屋無丹雘，空階只翠苔。遶檐看箭鏃，誰記赤眉來。[END]
[Q]嘉禾百詠 昌武廟[A]祗因吳士季，千載仰公神。欲借驅痁術，來臨刻木人。[END]
[Q]嘉禾百詠 楊姑廟[A]孝德襄陵久，天然與衆殊。生男不能養，應合愧楊姑。[END]
[Q]嘉禾百詠 徐偃王廟[A]王有岐夷德，千年貌亦存。我懷三刺史，誰是後來孫。[END]
[Q]嘉禾百詠 曹使君祠[A]一笑淮兵却，功成未易論。豈慚顔刺史，詩酒在平原。[END]
[Q]嘉禾百詠 高使君祠[A]一瞑移藩日，邦人昔被恩。步兵碑尚在，功業敢經綸。[END]
[Q]嘉禾百詠 寥陽殿[A]人歸天上去，空識舊衣冠。秘錄藏金匱，清風滿殿寒。[END]
[Q]嘉禾百詠 霍將軍廟[A]弼漢功非淺，讒夫可奈何。海神今亦畏，安敢布風波。[END]
[Q]嘉禾百詠 讀書堆[A]平林標大道，曾是野王居。往事將誰語，淒涼六代餘。[END]
[Q]嘉禾百詠 簡齋[A]詩老追唐句，閒居築簡齋。芙蓉寒浦外，紅落感秋懷。[END]
[Q]嘉禾百詠 陳賢良隠居[A]發策名猶在，回頭事已非。池塘春草綠，空憶謝公歸。[END]
[Q]嘉禾百詠 徐長者園[A]丹砂猶未就，白髮忽成翁。却有憐春意，栽花向此中。[END]
[Q]嘉禾百詠 趙老園[A]藏書幾萬卷，歸老此林泉。不爲尋蓴鱠，于公亦有賢。[END]
[Q]嘉禾百詠 施墓[A]蒼苔侵壞道，晚雀散空林。莫問人賢否，浮生一古今。[END]
[Q]嘉禾百詠 衛墓[A]惆悵黎陽客，飄流浙水濱。定忘空腹恨，知是赤心人。[END]
[Q]嘉禾百詠 劉伶墓[A]荷鍤從吾後，叮嚀死便埋。人皆譏嗜酒，我獨愛忘懷。[END]
[Q]嘉禾百詠 嚴忌墓[A]有子如君少，終緣叛國亡。冢前無後嗣，切勿怨張湯。[END]
[Q]嘉禾百詠 朱買臣墓[A]世事春風轉，榮枯一夢間。繡衣人不見，孤冢舊家山。[END]
[Q]嘉禾百詠 周都官墓[A]不識君名字，應難問子孫。一丘浮水際，神怪欲誰論。[END]
[Q]嘉禾百詠 蘇小小墓[A]泉下骨應朽，幽魂獨未消。幾番清夜月，孤影度南橋。[END]
[Q]嘉禾百詠 羞墓[A]傷哉負薪子，五十始登朝。空使埋羞處，山花復採樵。[END]
[Q]嘉禾百詠 木紋觀音[A]雙瞳分日月，眉際一星懸。照見人間苦，三辰不在天。[END]
[Q]嘉禾百詠 邦藥王龕[A]父老懷遺愛，誰傳肘後方。藥囊同日葬，空憶紫元香。[END]
[Q]嘉禾百詠 浄相佳李[A]地重因名果，如分沆瀣漿。傷心吳越戰，未敢盡情嘗。[END]
[Q]嘉禾百詠 符姥瑞竹[A]一幅霜縑外，青青出自然。天機何敢議，珍重白衣仙。[END]
[Q]徐家莊[A]節義窮方見，高名薦玉京。一封天子敕，千載故鄉榮。[END]
[Q]聽雨[A]耳根聽不歇，滴滴冷於秋。疑是山翁醉，巖前枕瀑流。[END]
[Q]贈段琴  其一[A]我琴未弦時，渾然心與耳。自從識開指，反爲琴所使。[END]
[Q]贈段琴  其二[A]清風千古曲，雪澗敲寒玉。誰能繼此音，蒼梧泣脩竹。[END]
[Q]登胡氏樓  其一[A]草際露華白，天邊雲浪開。好風何處起，和月入簾來。[END]
[Q]登胡氏樓  其二[A]水將羅带繞，山展畫圖開。二十年前客，身閑又此來。[END]
[Q]偶成[A]尚想夷與齊，求仁無怨嘖。誰傳采薇音，荒哉太史筆。[END]
[Q]採藥徑[A]黄精與鉤吻，貌同性相反。寄詩徑中人，采時高著眼。[END]
[Q]曉雲峰[A]旱天無覓處，曉雲此無數。只消一縷飛，亦可作甘露。[END]
[Q]月牖[A]誰將造化手，開此混沌竅。每夜吐月時，九州同一照。[END]
[Q]天馬峰[A]塞上風塵高，處處尋天馬。只在此山中，無人到圖寫。[END]
[Q]龍角巖[A]本是一頑石，偶如龍角象。至今渴仰人，便作風雷想。[END]
[Q]龍隠巖[A]巖根嵐霧深，神龍隠其所。莫恃雲霄近，容易興雲雨。[END]
[Q]天聰洞[A]雲開巖玲瓏，一竅入虛空。亦有閭閻事，何當叩上穹。[END]
[Q]應潮潭[A]羣山雖疊嶂，大海暗來通。氣類倘相應，寸心千里同。[END]
[Q]真西山贊[A]中國相司馬，和氣滿華夏。惜哉民始蘇，身已要人扶。[END]
[Q]挽潘校尉[A]一經知教子，三釜擬榮親。風樹存亡恨，迷茫北渚津。[END]
[Q]春郊[A]勝日遊郊外，嵐光入眼新。桃花開萬樹，又是一年人。[END]
[Q]山行[A]山花雨後紅，野草風前綠。浩歌歸去來，不辱在知足。[END]
[Q]龍鼻水泉[A]老龍倦雷霆，奔山化爲石。惟有鼻不枯，尚留雲雨迹。[END]
[Q]蘄口阻風務官點稅[A]江漲行無路，西風又打頭。頗聞商婦怨，自作賈胡愁。[END]
[Q]和文與可洋州園亭三十咏 湖橋[A]湖南堂宇深，湖北林亭遠。不作過湖橋，兩處那相見。[END]
[Q]和文與可洋州園亭三十咏 橫湖[A]湖裏種荷花，湖邊種楊柳。何處渡橋人，問是人間否。[END]
[Q]和文與可洋州園亭三十咏 書軒[A]綠竹覆清渠，塵心日日疏。使君遺癖在，苦要讀文書。[END]
[Q]和文與可洋州園亭三十咏 冰池[A]水深冰亦厚，滉蕩鋪寒玉。好在水中魚，何愁池上鶩。[END]
[Q]和文與可洋州園亭三十咏 竹塢[A]空陂放修竹，肅肅復冥冥。莫除塢外筍，從使入園生。[END]
[Q]和文與可洋州園亭三十咏 荻浦[A]離披寒露下，蕭索微風觸。摧折有餘青，從橫未須束。[END]
[Q]和文與可洋州園亭三十咏 蓼嶼[A]風高蓮欲衰，霜重蓼初發。會使此池中，秋芳未嘗歇。[END]
[Q]和文與可洋州園亭三十咏 望雲樓[A]雲生如涌泉，雲散如翻水。百變一凭欄，悠悠定誰使。[END]
[Q]和文與可洋州園亭三十咏 天漢臺[A]臺高天漢近，匹練掛林端。秋深霜露重，誰見落西山。[END]
[Q]和文與可洋州園亭三十咏 待月臺[A]夜色何蒼蒼，月明久未上。不上倚城臺，無奈東南嶂。[END]
[Q]和文與可洋州園亭三十咏 二樂榭[A]動靜惟所遇，仁智亦偶然。誰見二物外，猶有天地全。[END]
[Q]和文與可洋州園亭三十咏 灙泉亭[A]泉來草木滋，泉去池塘滿。委曲到庭除，清泠備晨盥。[END]
[Q]和文與可洋州園亭三十咏 吏隠亭[A]隠居亦非難，欲少求易遂。有意未成歸，聊就茅檐試。[END]
[Q]和文與可洋州園亭三十咏 霜筠亭[A]林高日氣薄，竹色凈如水。寂歷斷人聲，時有鳴禽起。[END]
[Q]和文與可洋州園亭三十咏 無言亭[A]處世欲無言，事至或未可。唯有此亭空，宴坐聊從我。[END]
[Q]和文與可洋州園亭三十咏 露香亭[A]重露覆千花，繁香凝畦圃。不忍日將晞，散逐微風去。[END]
[Q]和文與可洋州園亭三十咏 涵虛亭[A]虛亭面疏篁，窈窕衆景聚。更與坐中人，行尋望來處。[END]
[Q]和文與可洋州園亭三十咏 溪光亭[A]溪亭新雨餘，秋色明滉漾。鳥渡夕陽中，魚行白石上。[END]
[Q]和文與可洋州園亭三十咏 過溪亭[A]溪淺復通橋，過者猶恨懶。頼有沙上鷗，常爲獨遊伴。[END]
[Q]和文與可洋州園亭三十咏 披錦亭[A]春晚百花齊，綿綿巧如織。細雨洗還明，輕風卷無迹。[END]
[Q]和文與可洋州園亭三十咏 禊亭[A]觴流無定處，客醉醒還酌。毋令仲御歌，空使人驚愕。[END]
[Q]和文與可洋州園亭三十咏 菡萏軒[A]開花濁水中，抱性一何潔。朱檻月明時，清香爲誰發。[END]
[Q]和文與可洋州園亭三十咏 荼䕷洞[A]猗猗翠蔓長，藹藹繁香足。綺席墮殘英，芳樽漬餘馥。[END]
[Q]和文與可洋州園亭三十咏 篔簹谷[A]誰言使君貧，已用谷量竹。盈谷萬萬竿，何曾一竿曲。[END]
[Q]和文與可洋州園亭三十咏 寒蘆港[A]蘆深可藏人，下有扁舟泊。正似洞庭風，日莫孤帆落。[END]
[Q]和文與可洋州園亭三十咏 野人廬[A]野人三四家，桑麻足生意。試與叩柴荆，言辭應有味。[END]
[Q]和文與可洋州園亭三十咏 此君庵[A]風梢繞檐匝，霜幹當窗凈。遥知素壁上，醉墨森相映。[END]
[Q]和文與可洋州園亭三十咏 金橙徑[A]葉如石楠堅，實比霜柑大。穿徑得新苞，令公憶鱸鱠。[END]
[Q]和文與可洋州園亭三十咏 南園[A]官是勸農官，種桑亦其所。安得陌上人，隔葉攀條語。[END]
[Q]和文與可洋州園亭三十咏 北園[A]使君美且仁，遍地種桃李。豈獨放春花，行看食秋子。[END]
[Q]題李公麟山莊圖 建德館[A]龍眠淥凈中，微吟作雲雨。幽人建德居，知是清風主。[END]
[Q]題李公麟山莊圖 墨禪堂[A]此心初無住，每與物皆禪。如何一丸墨，舒卷化山川。[END]
[Q]題李公麟山莊圖 華岩堂[A]佛口如瀾翻，初無一正定。畫作正定看，於何是佛性。[END]
[Q]題李公麟山莊圖 雲薌閣[A]清溪便種稻，秋晚連雲熟。不待見新舂，西風薌自足。[END]
[Q]題李公麟山莊圖 發真塢[A]山開稍有路，水放亦成川。游人得所息，真意方澹然。[END]
[Q]題李公麟山莊圖 薌茅館[A]山居少華麗，牽茅結凈屋。此間不受塵，幽人亦新沐。[END]
[Q]題李公麟山莊圖 瓔珞岩[A]泉流逢石缺，脈散成寶網。水作瓔珞看，山是如來想。[END]
[Q]題李公麟山莊圖 棲雲室[A]石室空無主，浮雲自去來。人間春雨足，歸意带風雷。[END]
[Q]題李公麟山莊圖 秘全庵[A]世道自破碎，全理未嘗違。溪山亦何有，永覺平日非。[END]
[Q]題李公麟山莊圖 延華洞[A]共恨春不長，逡巡就摇落。一見洞中天，真知世間惡。[END]
[Q]題李公麟山莊圖 澄元谷[A]石門日不下，潭鏡月長臨。細細溪風渡，相看識此心。[END]
[Q]題李公麟山莊圖 雨花岩[A]岩花不可攀，翔蕊久未墮。忽下幽人前，知子觀空坐。[END]
[Q]題李公麟山莊圖 泠泠谷[A]層崖落飛泉，微風泛喬木。坐遣谷中人，家家有琴筑。[END]
[Q]題李公麟山莊圖 玉龍峽[A]白龍晝飲潭，修尾掛石壁。幽人欲下看，雨雹晴相射。[END]
[Q]題李公麟山莊圖 觀音岩[A]倚崖開翠屏，臨潭置苔石。有所獨無人，君心得未得。[END]
[Q]題李公麟山莊圖 垂雲沜[A]未見垂雲沜，其如歸興何。路窮雙足熱，爲我洗磐陀。[END]
[Q]題李公麟山莊圖 勝金岩[A]置馬步岩間，岩前得平地。肴蔬取行簏，粗飽有遺味。[END]
[Q]題李公麟山莊圖 寶華岩[A]團團寶華岩，重重蔭珍木。歸來得商鼎，試鬻溪邊綠。[END]
[Q]題李公麟山莊圖 陳彭漈[A]蒼壁立精鐵，縣泉瀉天紳。山行見已久，指與未來人。[END]
[Q]題李公麟山莊圖 鵲源[A]溪深龜魚驕，石瘦椿楠勁。借子木蘭船，寬我芒鞋病。[END]
[Q]學士院端午帖子二十七首 皇帝閣六首 其一[A]溽暑避華構，清風迎早朝。楓槐高自舞，冰雪晚初消。[END]
[Q]學士院端午帖子二十七首 皇帝閣六首 其二[A]南訛初應曆，五日未生陰。靈藥收農錄，薰風拂舜琴。[END]
[Q]學士院端午帖子二十七首 皇帝閣六首 其三[A]皇心本夷曠，一氣自炎凉。不廢荆吳舊，民風見未央。[END]
[Q]學士院端午帖子二十七首 太皇太后閣六首 其一[A]决獄初迎雨，開倉旋取陳。青黄今接夏，饑疫免憂春。[END]
[Q]學士院端午帖子二十七首 太皇太后閣六首 其二[A]簾密風時度，宮深日倍長。紵羅隨節賜，黍麥趁新嘗。[END]
[Q]學士院端午帖子二十七首 太皇太后閣六首 其三[A]執熱寧忘濯，清心自釋煩。東朝聞好語，畏日解餘暄。[END]
[Q]學士院端午帖子二十七首 皇太后閣六首 其一[A]壽康朝謁蚤，長信燕閒多。不有圖書樂，其如晝漏何。[END]
[Q]學士院端午帖子二十七首 皇太后閣六首 其二[A]玉宇宜朱夏，壺冰生晚凉。深心念行暍，清夜久焚香。[END]
[Q]學士院端午帖子二十七首 皇太后閣六首 其三[A]蠶宮罷採擷，暴室獻朱黄。翕呷霜紈動，闌班綵縷長。[END]
[Q]學士院端午帖子二十七首 皇太妃閣五首 其一[A]曉起鐘猶凝，朝回露欲乾。逡巡下清蹕，委曲問平安。[END]
[Q]學士院端午帖子二十七首 皇太妃閣五首 其二[A]壓蔗出寒漿，敲冰簇畫堂。人間正袢暑，天上絕清凉。[END]
[Q]學士院端午帖子二十七首 夫人閣四首 其一[A]修厦欺晴日，重簾度細風。羣仙不煩促，長在廣寒宮。[END]
[Q]學士院端午帖子二十七首 夫人閣四首 其二[A]尋芳空茂木，鬥草得幽蘭。歌舞纖絺健，嬉游玉佩珊。[END]
[Q]竹頌[A]深根藏器時，寸寸抱奇節。遭時上風雲，故可傲冰雪。[END]
[Q]因六祖舉太和山語而成頌貴此話大行[A]峨眉山中老，千頌自成集。持問太和山，鶻臭當風立。[END]
[Q]以香燭團茶琉璃獻花碗供布袋和尚頌  其一[A]一鉢千家飯，孤身萬里浮。知音若相問，不住涅槃州。[END]
[Q]以香燭團茶琉璃獻花碗供布袋和尚頌  其二[A]彌勒真彌勒，分身千百億。若問下生時，不打這鼓笛。[END]
[Q]玉泉長老不受承天襯因作頌[A]達摩從西來，不受梁武襯。却面少林牆，衣鉢一萬貫。[END]
[Q]貴耳賤目謎[A]馿耳對軒軒，爭酬價十千。眈眈兩虎視，不值一文錢。[END]
[Q]禪句二首  其一[A]牽馿飲江水，鼻吹波浪起。岸上蹄踏蹄，水中嘴對嘴。[END]
[Q]題勝業寺[A]山鳥無凡音，山雲無俗狀。引得白頭僧，時時倚藜杖。[END]
[Q]詠月[A]玉兔步虛碧，冰輪碾太清。廣寒宮有路，桂子落無聲。[END]
[Q]試院[A]斗暄成小疾，亦稍敗吾勤。定是朱衣吏，乘時欲舞文。[END]
[Q]東溪[A]陽安多勝概，劉子卜郊居。江流清牖戶，山列圍庭衢。[END]
[Q]題樓觀南樓[A]常恨閑行少，匆匆忽解鞍。秋風尹家宅，更得暫盤桓。[END]
[Q]句  其三[A]章江來自西，貢水東其源。合流虎頭下，共注鱉口村。[END]
[Q]橘林居士題載溪館壁[A]雲凍月籠影，風生水澀寒。故人真似雪，何必到門闌。[END]
[Q]南昌繡谷山幽谷亭[A]行盡車馬塵，踏見水石環。誰爲千家縣，正在清華間。[END]
[Q]滁州琅玡山茶仙亭[A]山僧獨好事，爲我結茅茨。茶仙榜亭中，頗宗樊川詩。[END]
[Q]紫薇花  其一[A]堂前紫薇花，堂下紅藥砌。繁華天上春，偪仄人間世。[END]
[Q]句  其一七[A]婆娑兩佳木，生長在巖石。移植君子堂，初因醉翁識。[END]
[Q]句  其一八[A]查侯得靈藥，言自八公來。當時雲中犬，千歲伏陳荄。[END]
[Q]和陳子思遊靈泉山[A]婆娑盤石大，狼籍野雲多。借問山中客，桃源路幾何。[END]
[Q]和十一舅題金蝦蟆[A]石窟昔藏金，蟾光射百尋。今朝在何處，山景正陰陰。[END]
[Q]和希之[A]幽禪吾不學，靜處豈無心。日轉眠雙樹，風和散兩襟。[END]
[Q]月沒[A]月沒雲生障，風和雪壓沙。居家嘗似客，行路却如家。[END]
[Q]傷小女[A]一歲猶未滿，九泉何太深。唯餘卷書草，相對共傷心。[END]
[Q]秋江曉望[A]萬頃湖天碧，一星飛鷺白。此時放懷望，不厭爲浮客。[END]
[Q]閑夜酒醒[A]醒來山月高，孤枕羣書裏。酒渴漫思茶，山童呼不起。[END]
[Q]和魯望風人詩三首 一[A]刻石書離恨，因成別後悲。莫言春繭薄，猶有萬重思。[END]
[Q]和魯望風人詩三首 二[A]鏤出容刀飾，親逢巧笑難。日中騷客佩，爭奈即闌干。[END]
[Q]和魯望風人詩三首 三[A]江上秋聲起，從來浪得名。逆風猶挂席，若不會凡情。[END]
[Q]古函關[A]破落古關城，猶能扼帝京。今朝行客過，不待曉雞鳴。[END]
[Q]聰明泉[A]一勺如瓊液，將愚擬望賢。欲知心不變，還似飲貪泉。[END]
[Q]史處士[A]山期須早赴，世累莫遲留。忽遇狂風起，閑心不自由。[END]
[Q]芳草渡[A]溪南越鄉音，古柳渡江深。日晚無來客，閑船繫綠陰。[END]
[Q]古宮詞三首 一[A]樓殿倚明月，參差如亂峰。宮花半夜發，不待景陽鐘。[END]
[Q]古宮詞三首 二[A]閑騎小步馬，獨遶萬年枝。盡日看花足，君王自不知。[END]
[Q]古宮詞三首 三[A]玉枕寐不足，宮花空觸簷。梁間燕不睡，應怪夜明簾。[END]
[Q]雜體詩 奉和魯望疊韻雙聲二首 疊韻山中吟[A]穿煙泉潺湲，觸竹犢觳觫。荒篁香牆匡，熟鹿伏屋曲。[END]
[Q]雜體詩 奉和魯望疊韻雙聲二首 雙聲溪上思[A]疎杉低通灘，冷鷺立亂浪。草彩欲夷猶，雲容空澹蕩。[END]
[Q]雜體詩 奉和魯望疊韻吳宮詞二首 一[A]侵深尋嶔岑，勢厲衛睥睨。荒王將鄉亡，細麗蔽袂逝。[END]
[Q]雜體詩 奉和魯望疊韻吳宮詞二首 二[A]枍指替製曳，康莊傷荒涼。主虜部伍苦，嬙亡房廊香。[END]
[Q]次幽獨君韻 一[A]靈氣獨不死，尚能成綺文。如何孤窆裏，猶自讀三墳。[END]
[Q]人日代客子[A]人日兼春日，長懷復短懷。遙知雙綵勝，併在一金釵。[END]
[Q]築城詞二首 一[A]城上一培土，手中千萬杵。築城畏不堅，堅城在何處。[END]
[Q]築城詞二首 二[A]莫歎將軍逼，將軍要却敵。城高功亦高，爾命何勞惜。[END]
[Q]古意[A]君心莫淡薄，妾意正栖託。願得雙車輪，一夜生四角。[END]
[Q]春曉[A]春庭曉景別，清露花邐迤。黃蜂一過慵，夜夜棲香蘂。[END]
[Q]雜興[A]桃李傍簷楹，無人賞春華。時情重不見，却憶菖蒲花。[END]
[Q]鴈[A]南北路何長，中間萬弋張。不知煙霧裏，幾隻到衡陽。[END]
[Q]寄遠[A]鬢亂羞雲卷，眉空羨月生。中原猶將將，何日重卿卿。[END]
[Q]庭前[A]合歡能解恚，萱草信忘憂。盡向庭前種，萋萋特地愁。[END]
[Q]洞房怨[A]玉鍤朝扶鬢，金梯晚下臺。春衫將別淚，一夜兩難裁。[END]
[Q]江行[A]酒旗菰葉外，樓影浪花中。醉帆張數幅，唯待鯉魚風。[END]
[Q]巫峽[A]巫峽七百里，巫山十二重。年年自雲雨，環佩竟誰逢。[END]
[Q]歸路[A]漸入新豐路，衰紅映小橋。渾如七年病，初得一丸銷。[END]
[Q]南塘曲[A]妾住東湖下，郎居南浦邊。閑臨煙水望，認得采菱船。[END]
[Q]黃金二首 一[A]自古黃金貴，猶沽駿與才。近來簪珥重，無可上高臺。[END]
[Q]黃金二首 二[A]平分從滿篋，醉擲任成堆。恰莫持千萬，明明買禍胎。[END]
[Q]夕陽[A]渡口和帆落，城邊帶角收。如何茂陵客，江上倚危樓。[END]
[Q]殘雪[A]桂冷微停素，峰乾不徧嵐。何谿背林處，猶覆定僧庵。[END]
[Q]古態[A]古態日漸薄，新妝心更勞。城中皆一尺，非妾髻鬟高。[END]
[Q]大堤[A]大堤春日暮，驄馬解鏤衢。請君留上客，容妾薦彫胡。[END]
[Q]金陵道[A]北鴈行行直，東流澹澹春。當時六朝客，還道帝鄉人。[END]
[Q]離騷[A]天問復招魂，無因徹帝閽。豈知千麗句，不敵一讒言。[END]
[Q]對酒[A]後代稱歡伯，前賢號聖人。且須謀日富，不要道家貧。[END]
[Q]寄南岳客乞靈蕪香[A]聞說融峰下，靈香似反魂。春來正堪采，試爲斸雲根。[END]
[Q]山陽燕中郊樂錄[A]淮上能無雨，回頭總是情。蒲帆渾未織，爭得一歡成。[END]
[Q]偶作[A]雙眉初出繭，兩鬢正藏鴉。自有王昌在，何勞近宋家。[END]
[Q]有示[A]相對莫辭貧，蓬蒿任塞門。無情是金玉，不報主人恩。[END]
[Q]秋思三首 一[A]桐露珪初落，蘭風佩欲衰。不知能賦客，何似枉刀兒。[END]
[Q]秋思三首 二[A]誰在嫖姚幕，能教霹靂車。至今思禿尾，無以代寒葅。[END]
[Q]秋思三首 三[A]未得同虀杵，何時減藥囊。莫言天帝醉，秦暴不靈長。[END]
[Q]早春[A]雨冷唯添暑，煙初不著春。數枝花纇小，愁殺扈芳人。[END]
[Q]懷仙三首 一[A]聞道陽都女，連娟耳細長。自非黃犢客，不得到雲房。[END]
[Q]懷仙三首 二[A]但服鐶剛子，兼吟曲素詞。須知臣漢客，還見布龍兒。[END]
[Q]懷仙三首 三[A]神燭光華麗，靈祛羽翼生。已傳餐玉粒，猶自買雲英。[END]
[Q]芙蓉[A]閑吟鮑照賦，更起屈平愁。莫引西風動，紅衣不耐秋。[END]
[Q]春思[A]怨鶯新語澀，雙蝶鬬飛高。作箇名春恨，浮生百倍勞。[END]
[Q]風人詩四首 一[A]十萬全師出，遙知正憶君。一心如瑞麥，長作兩岐分。[END]
[Q]風人詩四首 二[A]破檗供朝爨，須憐是苦辛。曉天窺落宿，誰識獨醒人。[END]
[Q]風人詩四首 三[A]旦日思雙屨，明時願早諧。丹青傳四瀆，難寫是秋懷。[END]
[Q]風人詩四首 四[A]聞道更新幟，多應廢舊旗。征衣無伴擣，獨處自然悲。[END]
[Q]樂府雜詠六首 雙吹管[A]長短裁浮筠，參差作飛鳳。高樓微月夜，吹出江南弄。[END]
[Q]樂府雜詠六首 東飛鳧[A]裁得尺錦書，欲寄東飛鳧。脛短翅亦短，雌雄戀菰蒲。[END]
[Q]樂府雜詠六首 花成子[A]春風等君意，亦解欺桃李。寫得去時真，歸來不相似。[END]
[Q]樂府雜詠六首 月成弦[A]孤光照還沒，轉益傷離別。妾若是嫦娥，長圓不教缺。[END]
[Q]樂府雜詠六首 孤燭怨[A]前回邊使至，聞道交河戰。坐想鼓鞞聲，寸心攢百箭。[END]
[Q]樂府雜詠六首 金吾子[A]嫁得金吾子，常聞輕薄名。君心如不重，妾腰徒自輕。[END]
[Q]子夜四時歌 春[A]山連翠羽屏，草接煙華席。望盡南飛燕，佳人斷消息。[END]
[Q]子夜四時歌 夏[A]蘭眼擡路斜，鶯脣映花老。金龍傾漏盡，玉井敲冰早。[END]
[Q]子夜四時歌 秋[A]涼漢清泬寥，衰林怨風雨。愁聽絡緯唱，似與羈魂語。[END]
[Q]子夜四時歌 冬[A]南雲走冷圭，北籟號空木。年年任霜霰，不減篔簹綠。[END]
[Q]大子夜歌二首 一[A]歌謠數百種，子夜最可憐。慷慨吐清音，明轉出天然。[END]
[Q]大子夜歌二首 二[A]絲竹發歌響，假器揚清音。不知歌謠妙，聲勢出口心。[END]
[Q]子夜警歌二首 一[A]鏤椀傳綠酒，雕鑪薰紫煙。誰知苦寒調，共作白雪弦。[END]
[Q]子夜警歌二首 二[A]恃愛如欲進，含羞出不前。朱口發豔歌，玉指弄嬌弦。[END]
[Q]子夜變歌三首 一[A]人傳歡負情，我自未嘗見。三更開門去，始知子夜變。[END]
[Q]子夜變歌三首 二[A]歲月如流邁，春盡秋已至。熒熒條上花，零落何乃駛。[END]
[Q]子夜變歌三首 三[A]歲月如流邁，行已及素秋。蟋蟀吟堂前，惆悵使儂愁。[END]
[Q]江南曲五首 一[A]魚戲蓮葉間，參差隱葉扇。鵁鶄𪈺鳿窺，瀲灩無因見。[END]
[Q]江南曲五首 二[A]魚戲蓮葉東，初霞射紅尾。傍臨謝山側，恰值清風起。[END]
[Q]江南曲五首 三[A]魚戲蓮葉西，盤盤舞波急。潛依曲岸涼，正直斜光入。[END]
[Q]江南曲五首 四[A]魚戲蓮葉南，欹危舞煙疊。光搖越鳥巢，影亂吳娃檝。[END]
[Q]江南曲五首 五[A]魚戲蓮葉北，澄陽動微漣。回看帝子渚，稍背鄂君船。[END]
[Q]回文[A]靜煙臨碧樹，殘雪背晴樓。冷天侵極戍，寒月對行舟。[END]
[Q]疊韻山中吟[A]瓊英輕明生，石脉滴瀝碧。玄鉛仙偏憐，白幘客亦惜。[END]
[Q]雙聲溪上思[A]溪空唯容雲，木密不隕雨。迎漁隱映間，安問謳鴉樐。[END]
[Q]疊韻吳宮詞二首 一[A]膚愉吳都姝，眷戀便殿宴。逡巡新春人，轉面見戰箭。[END]
[Q]疊韻吳宮詞二首 二[A]紅櫳通東風，翠珥醉易墜。平明兵盈城，棄置遂至地。[END]
[Q]上元放二雉[A]嬰網雖皆困，搴籠喜共歸。無心期爾報，相見莫驚飛。[END]
[Q]中秋[A]閑吟秋景外，萬事覺悠悠。此夜若無月，一年虛過秋。[END]
[Q]偶題[A]水榭花繁處，春晴日午前。鳥窺臨檻鏡，馬過隔墻鞭。[END]
[Q]閑步[A]幾處白煙斷，一川紅樹時。壞橋侵轍水，殘照背邨碑。[END]
[Q]春中[A]伏溜侵堦潤，繁花隔竹香。嬌鶯方曉聽，無事過南塘。[END]
[Q]獨望[A]綠樹連邨暗，黃花出陌稀。遠陂春草綠，猶有水禽飛。[END]
[Q]雜題[A]孤枕聞鶯起，幽懷獨悄然。地融春力潤，花泛曉光鮮。[END]
[Q]漫題三首 一[A]亂後他鄉節，燒殘故國春。自憐垂白首，猶伴踏青人。[END]
[Q]漫題三首 二[A]齒落傷情久，心驚健忘頻。蝸廬經歲客，蠶市異鄉人。[END]
[Q]漫題三首 三[A]率怕人言謹，閑宜酒韻高。山林若無慮，名利不難逃。[END]
[Q]河上二首 一[A]慘慘日將暮，驅羸獨到莊。沙痕傍墟落，風色入牛羊。[END]
[Q]河上二首 二[A]新霽田園處，夕陽禾黍明。沙邨平見水，深巷有鷗聲。[END]
[Q]早朝[A]白日新年好，青春上國多。街平雙闕近，塵起五雲和。[END]
[Q]即事二首 一[A]茶爽添詩句，天清瑩道心。只留鶴一隻，此外是空林。[END]
[Q]即事二首 二[A]御禮徵奇策，人心注盛時。從來留振滯，只待濟臨危。[END]
[Q]永夜[A]永夜疑無日，危時只賴山。曠懷休戚外，孤跡是非間。[END]
[Q]秦關[A]形勝今雖在，荒涼恨不窮。虎狼秦國破，狐兔漢陵空。[END]
[Q]渡江[A]秋江共僧渡，鄉淚滴船回。一夜吳船夢，家書立馬開。[END]
[Q]退居漫題七首 一[A]花缺傷難綴，鶯喧奈細聽。惜春春已晚，珍重草青青。[END]
[Q]退居漫題七首 二[A]堤柳自綿綿，幽人無恨牽。只憂詩病發，莫寄校書牋。[END]
[Q]退居漫題七首 三[A]燕語曾來客，花催欲別人。莫愁春又過，看著又新春。[END]
[Q]退居漫題七首 四[A]身外都無事，山中久避喧。破巢看乳燕，留果待啼猨。[END]
[Q]退居漫題七首 五[A]詩家通籍美，工部與司勳。高賈雖難敵，微官偶勝君。[END]
[Q]退居漫題七首 六[A]努力省前非，人生上壽稀。青雲無直道，暗室有危機。[END]
[Q]退居漫題七首 七[A]燕拙營巢苦，魚貪觸網驚。豈緣身外事，亦似我勞形。[END]
[Q]即事九首 一[A]宿雨川原霽，憑高景物新。陂痕侵牧馬，雲影帶耕人。[END]
[Q]即事九首 二[A]十年深隱地，一雨太平心。匣澀休看劒，窗明復上琴。[END]
[Q]即事九首 三[A]明時那棄置，多病自遲留。疎磬和吟斷，殘燈照臥幽。[END]
[Q]即事九首 四[A]衰鬢閑生少，丹梯望覺危。松須依石長，鶴不傍人卑。[END]
[Q]即事九首 五[A]落葉頻驚鹿，連峰欲映鵰。此生詩病苦，此病更蕭條。[END]
[Q]即事九首 六[A]旅思又驚夏，庭前長小松。遠峰生貴氣，殘月歛衰容。[END]
[Q]即事九首 七[A]林鳥頻窺靜，家人亦笑慵。舊居留穩枕，歸臥聽秋鐘。[END]
[Q]即事九首 八[A]華宇知難保，燒來又却修。只應巢燕惜，未必主人留。[END]
[Q]即事九首 九[A]幽鳥穿籬去，鄰翁採藥回。雲從潭底出，花向佛前開。[END]
[Q]松滋渡二首 一[A]步上短亭久，看回官渡船。江鄉宜晚霽，楚老語豐年。[END]
[Q]松滋渡二首 二[A]楚岫接鄉思，茫茫歸路迷。更堪斑竹驛，初聽鷓鴣啼。[END]
[Q]華清宮[A]帝業山河固，離宮宴幸頻。豈知驅戰馬，只是太平人。[END]
[Q]牛頭寺[A]終南最佳處，禪誦出青霄。羣木澄幽寂，疎煙泛泬寥。[END]
[Q]感時上盧相[A]兵待皇威振，人隨國步安。萬方休望幸，封岳始鳴鑾。[END]
[Q]亂後三首 一[A]喪亂家難保，艱虞病懶醫。空將憂國淚，猶擬灑丹墀。[END]
[Q]亂後三首 二[A]流芳能幾日，惆悵又聞蟬。行在多新貴，幽棲獨長年。[END]
[Q]亂後三首 三[A]世事嘗艱險，僧居慣寂寥。美香聞夜合，清景見寅朝。[END]
[Q]秋景[A]景物皆難駐，傷春復怨秋。旋書紅葉落，擬畫碧雲收。[END]
[Q]避亂[A]離亂身偶在，竄跡任浮沈。虎暴荒居逈，螢孤黑夜深。[END]
[Q]長亭[A]梅雨和鄉淚，終年共酒衣。殷勤華表鶴，羨爾亦曾歸。[END]
[Q]邨西杏花二首 一[A]薄膩力偏羸，看看愴別時。東風狂不惜，西子病難醫。[END]
[Q]邨西杏花二首 二[A]肌細分紅脉，香濃破紫苞。無因留得翫，爭忍折來拋。[END]
[Q]獨坐[A]幽徑入桑麻，塢西逢一家。編籬薪帶繭，補屋草和花。[END]
[Q]借居[A]借住郊園久，仍逢夏景新。綠苔行屐穩，黃鳥傍窗頻。[END]
[Q]重陽[A]菊開猶阻雨，蝶意切於人。亦應知暮節，不比惜殘春。[END]
[Q]偶書五首 一[A]衰榭當何懺，惟應悔壯圖。磬聲花外遠，人影塔前孤。[END]
[Q]偶書五首 二[A]色變鶯雛長，竿齊笋籜垂。白頭身偶在，清夏景還移。[END]
[Q]偶書五首 三[A]蜀妓輕成妙，吳娃狎共纖。晚妝留拜月，卷上水精簾。[END]
[Q]偶書五首 四[A]獨步荒郊暮，沉思遠墅幽。平生多少事，彈指一時休。[END]
[Q]偶書五首 五[A]掩謗知迎吠，欺心見強顏。有名人易困，無契債難還。[END]
[Q]雜題九首 一[A]病來勝未病，名縛便忘名。今日甘爲客，當時注愍征。[END]
[Q]雜題九首 二[A]暑濕深山雨，荒居破屋燈。此生無懺處，此去作高僧。[END]
[Q]雜題九首 三[A]不須頻悵望，且喜脫喧囂。亦有終焉意，陂南看稻苗。[END]
[Q]雜題九首 四[A]樓帶猨吟迥，庭容鶴舞寬。曬書因閱畫，封藥偶和丹。[END]
[Q]雜題九首 五[A]宴罷論詩久，亭高拜表頻。岸香蕃舶月，洲色海煙春。[END]
[Q]雜題九首 六[A]驛步堤縈閣，軍城鼓振橋。鷗和湖鴈下，雪隔嶺梅飄。[END]
[Q]雜題九首 七[A]帶雪南山道，和鐘北闕明。太平當共賀，開化喝來聲。[END]
[Q]雜題九首 八[A]舴艋猨偷上，蜻蜓燕競飛。樵香燒桂子，苔濕挂莎衣。[END]
[Q]雜題九首 九[A]溪漲漁家近，煙收鳥道高。松花飄可惜，睡裏灑離騷。[END]
[Q]古樂府[A]一葉隨西風，君行亦向東。知妾飛書意，無勞待早鴻。[END]
[Q]有感[A]燈影看鬚黑，墻陰惜草青。歲闌悲物我，同是冒霜螢。[END]
[Q]休休亭[A]且喜安能保，那堪病更憂。可憐藜杖者，真箇種瓜侯。[END]
[Q]漫書二首 一[A]剩欲逢花折，判須冒雨頻。晴明開漸少，莫怕濕新巾。[END]
[Q]漫書二首 二[A]小蝶爾何競，追飛不憚勞。遠教羣雀見，寧悟禍梯高。[END]
[Q]歲盡二首 一[A]明日添一歲，端憂奈爾何。衝寒出洞口，猶校夕陽多。[END]
[Q]歲盡二首 二[A]莫話傷心事，投春滿鬢霜。殷勤共尊酒，今歲只殘陽。[END]
[Q]牡丹[A]得地牡丹盛，曉添龍麝香。主人猶自惜，錦幕護春霜。[END]
[Q]亂後[A]羽書傳棧道，風火隔鄉關。病眼那堪泣，傷心不到間。[END]
[Q]春山[A]可是武陵溪，春芳著路迷。花明催曙早，雲膩惹空低。[END]
[Q]樂府[A]寶馬跋塵光，雙馳照路旁。喧傳報戚里，明日幸長楊。[END]
[Q]亂前上盧相[A]虜黠雖多變，兵驕即易乘。猶須勞斥候，勿遣大河冰。[END]
[Q]七年元日對酒五首 一[A]慶弔經過嬾，逢迎跪拜遲。不因時節日，豈覺此身羸。[END]
[Q]七年元日對酒五首 二[A]衆老憂添歲，余衰喜入春。年開第七秩，屈指幾多人。[END]
[Q]七年元日對酒五首 三[A]三杯藍尾酒，一楪膠牙餳。除却崔常侍，無人共我爭。[END]
[Q]七年元日對酒五首 四[A]今朝吳與洛，相憶一欣然。夢得君知否，俱過本命年。[END]
[Q]七年元日對酒五首 五[A]同歲崔何在，同年杜又無。應無藏避處，只有且歡娛。[END]
[Q]微之敦詩晦叔相次長逝巋然自傷因成二絕 一[A]併失鵷鸞侶，空留麋鹿身。只應嵩洛下，長作獨遊人。[END]
[Q]微之敦詩晦叔相次長逝巋然自傷因成二絕 二[A]長夜君先去，殘年我幾何。秋風滿衫淚，泉下故人多。[END]
[Q]嘗新酒憶晦叔二首 一[A]尊裏看無色，杯中動有光。自君拋我去，此物共誰嘗。[END]
[Q]嘗新酒憶晦叔二首 二[A]世上強欺弱，人間醉勝醒。自君拋我去，此語更誰聽。[END]
[Q]寄李相公[A]漸老只謀歡，雖貧不要官。唯求造化力，試爲駐春看。[END]
[Q]池上二絕 一[A]山僧對棊坐，局上竹陰清。映竹無人見，時聞下子聲。[END]
[Q]池上二絕 二[A]小娃撐小艇，偷採白蓮迴。不解藏踪跡，浮萍一道開。[END]
[Q]憑李睦州訪徐凝山人[A]郡守輕詩客，鄉人薄釣翁。解憐徐處士，唯有李郎中。[END]
[Q]雨中訪崔十八[A]肩舁仍挈榼，莫怪就君來。秋雨經三宿，無人勸一杯。[END]
[Q]曉[A]朝梳一把白，夜淚千滴雨。可恥垂拱時，老作在家女。[END]
[Q]題花樹[A]都無看花意，偶到樹邊來。可憐枝上色，一一爲愁開。[END]
[Q]宿吉祥寺寄廬山隱者[A]風鳴雲外鐘，鶴宿千年松。相思杳不見，月出山重重。[END]
[Q]邊思[A]蘇武節旄盡，李陵音信稀。梅當隴上發，人向隴頭歸。[END]
[Q]夜半步次古城[A]茫茫死復生，惟有古時城。夜半無鳥雀，花枝當月明。[END]
[Q]蒙泉[A]京路馬駸駸，塵勞日向深。蒙泉聊息駕，可以洗君心。[END]
[Q]改祭修齋决疑頌 第一疑：有鬼無鬼，能禍能福耶？頌曰：[A]鬼神隨處有，諂誑世間人。祭鬼都無福，空增殺業因。[END]
[Q]改祭修齋决疑頌 第二疑：現見世人病患，祭祀獲安，何言無福耶？頌曰：[A]正信天龍護，邪神豈奈何。但知常念佛，災怪自消磨。[END]
[Q]改祭修齋决疑頌 第三疑：家眷死後祭祀，得食不得食耶？頌曰：[A]人死隨前業，升沉六道殊。如何純祭祀，須道世人愚。[END]
[Q]改祭修齋决疑頌 圓丘方澤，上下神明，國之常典。云何勸令斷祭，奈太傷國風乎？頌曰：[A]殺牛慚禴祭，黍稷本非馨。齋誦真明德，何勞執禮經。[END]
[Q]改祭修齋决疑頌 第五疑：祭祀之家，及彼師巫，得何罪報耶？頌曰：[A]殺他還自殺，影響逐形聲。鬼飽都無福，空招墮火坑。[END]
[Q]改祭修齋决疑頌 第六疑：今若改祭，自古已來，還有報驗耶？頌曰：[A]迴邪生正信，臭草出栴檀。逢難須堅固，安居志好攀。[END]
[Q]改祭修齋决疑頌 第七疑：改祭之後，忽遇災禍，既已捨神，求誰救護耶？頌曰：[A]專持菩薩號，八部護君身。急難隨聲應，唯除不信人。[END]
[Q]改祭修齋决疑頌 第八疑：自來殺生祭祀，所有罪業作何功德而得消滅耶？頌曰：[A]法寶真良藥，衆生自不嘗。書持并供養，世世上天堂。[END]
[Q]改祭修齋决疑頌 第九疑：凡修齋福，并讀誦經典，當迴向家宅何等神明，凡有幾位耶？頌曰：[A]作福常迴施，天龍善鬼神。威光常覆護，使汝免災迍。[END]
[Q]改祭修齋决疑頌 第十疑：既不許祭祀，或家眷死亡墮在鬼趣，云何施其飲食耶？頌曰：[A]鬼道常饑渴，當生憐愍心。能蠲口中食，佛賛福田深。[END]
[Q]送蒙寺丞赴郡[A]郢國當時唱，猶傳白雪真。問今非昔日，和者幾何人。[END]
[Q]句  其一[A]先帝遺弓劍，排雲上紫清。同時受顧託，今日見昇平。[END]
[Q]官舍書事二首  其一[A]一載涪江上，轉添山野情。手携僧共出，筆放吏歸耕。[END]
[Q]官舍書事二首  其二[A]官舍如僧舍，翛然萬慮清。等閑無客到，容易有苔生。[END]
[Q]洗藥源[A]採得千年藥，臨流凈洗藏。至今源裏水，猶带舊時香。[END]
[Q]江陵[A]渚宮形勝地，從古冠荆湖。依劉開幕府，吊屈俯滄浪。[END]
[Q]玉佩[A]至寶不自獻，韜藏亦英華。餘香被草木，秀擢幽巖花。[END]
[Q]句  其二[A]背裝花屈膝，白打大廉斯。進前行兩步，蹺後立多時。[END]
[Q]翻經臺[A]康樂悟玄機，寂寥此棲息。經翻貝葉文，臺近蓮華石。[END]
[Q]冷泉亭[A]水石一欄桿，僧歸四山靜。携琴譜澗泉，月浸夜深冷。[END]
[Q]賜僧義澄[A]止觀心地法，色相本皆空。禪慧明宗性，超然萬法中。[END]
[Q]贊胡家[A]一門三刺史，四代五尚書。他族未聞有，朕今止見胡。[END]
[Q]習家池大堤[A]清風習池上，落日峴山西。使君來問俗，聽唱白銅鞮。[END]
[Q]閔師自天台見寄石枕[A]斵石自何許，枕之懷赤城。空廬復蕙帳，旦暮白雲生。[END]
[Q]西湖與性上人話別[A]秋山與湖水，遠近如相送。後府宿扁舟，知師有歸夢。[END]
[Q]送謝尉[A]試吏才未申，食貧同古人。何以贈行色，一酌湖上春。[END]
[Q]贈中師草聖[A]行草得三昧，林間嘗與語。秋風忽捲衣，別我之何所。[END]
[Q]送僧之京師[A]皇城十二衢，埃塵滿香裓。何以待歸期，山中桂花色。[END]
[Q]庶子泉[A]深藏西竹寺，寒擁北譙城。石字贊皇古，泉銘庶子清。[END]
[Q]修竹臺[A]我來小小郡，愛此高高臺。前對蒼筤竹，萬竿球琳材。[END]
[Q]寄荔枝與盛參政[A]櫻桃真小子，龍眼是凡姿。橄欖爲下輩，枇杷作客兒。[END]
[Q]小孤山[A]山稱孤獨字，廟塑女郎形。過客雖知誤，行人但乞靈。[END]
[Q]探梅[A]跨蹇度溪橋，處處尋春信。青枝攤蓓蕾，喚僕頻頻認。[END]
[Q]詩一首[A]我非東方兒，不是牛耕土。欲識我蹤跡，一氣萬物母。[END]
[Q]五泄山三學院十題 五泄[A]飛泉成五級，一級一龍湫。削出萬仞秀，詎讓蓬萊丘。[END]
[Q]五泄山三學院十題 西源[A]造化鑿紳維，千巖鬭空碧。有時雲雨開，殘陽落幽石。[END]
[Q]五泄山三學院十題 夾巖[A]一徑數里間，巉巖鎮幽谷。中夾清溪流，白雲長斷續。[END]
[Q]五泄山三學院十題 龍井[A]寒井深無極，人謂藏虬龍。嘗聞救炎旱，絲雨灑長空。[END]
[Q]五泄山三學院十題 石鼓[A]巨石平如掌，天然狀鼙鼓。擊之還有聲，分明含太古。[END]
[Q]五泄山三學院十題 石門[A]雙峰起雲際，髣髴五侯門。烟霞鎖不開，曾無車馬奔。[END]
[Q]五泄山三學院十題 石屏[A]峭石狀危屏，截斷諸峰青。白雲觸不飛，仙掌空遺名。[END]
[Q]五泄山三學院十題 俱胝巖[A]昔人持此咒，巖坐歲寒深。梵言不復聞，雅名流至今。[END]
[Q]五泄山三學院十題 禱雨潭[A]嘗聞越邑民，禱雨碧巖畔。神龍如有期，爲霖通旱暵。[END]
[Q]五泄山三學院十題 摘星巖[A]捫蘿梯峭石，直上青雲端。咫尺星斗光，冷射人心寒。[END]
[Q]偈頌 九[A]話盡途中事，言多何省機。貴人言是妙，上士見知虧。[END]
[Q]偈頌 十[A]大道何曾討，無端入荒草。卷來復卷去，不覺虛生老。[END]
[Q]頌雲門三句語（幷餘頌八首） 截斷衆流[A]堆山積嶽來，一一盡塵埃。更擬論玄妙，冰消瓦解摧。[END]
[Q]頌雲門三句語（幷餘頌八首） 隨波逐浪[A]辯口利舌間，高低總不虧。還如應病藥，診候在臨時。[END]
[Q]頌雲門三句語（幷餘頌八首） 辨邪正[A]罔象談真旨，都緣未辨明。守他山鬼窟，不免是精靈。[END]
[Q]入道淺深頌 二[A]露柱不聲喚，猢猻繩子斷。上士笑呵呵，中流若爲見。[END]
[Q]入道淺深頌 三[A]猢猻與露柱，未免東西步。任唱太平歌，徒話超佛祖。[END]
[Q]入道淺深頌 四[A]我見匠者誇，語默玄妙句。不善本根源，巧布祗園事。[END]
[Q]三塗五苦頌八首 七[A]學仙行爲急，奉戒制情心。虛夷正氣居，仙聖自相尋。[END]
[Q]靈草歌 達道草[A]結汞事如何，莫拋靈草歌。只何赤勤好，偏用達道多。[END]
[Q]靈草歌 紫芝草[A]此花有不稀，出土並三枝。朱砂見寶白，煑汞自然癡。[END]
[Q]靈草歌 金蓮草[A]燒丹偏教玄，但採草金蓮。衆藥堪爲櫃，遇凡不須言。[END]
[Q]靈草歌 玉液草[A]玉液草能紅，大藥與相通。偏櫃草砂子，見寶有殊功。[END]
[Q]靈草歌 大秘草[A]大道須懷志，此草深要記。四神偏能伏，兼燒大二氣。[END]
[Q]靈草歌 大道草 二[A]大道草葉細，一花結二子。抽汞自然新，水銀見即死。[END]
[Q]靈草歌 白鶴草[A]白鶴偏有功，葉青花自紅。獨體伏真汞，長生在林中。[END]
[Q]靈草歌 磨羅草[A]紫花白汁多，大道號磨羅。不但延年壽，伏藥櫃使多。[END]
[Q]靈草歌 顯志草[A]顯志實堪誇，雪內放黃花。寒暑不相礙，獨體草結砂。[END]
[Q]靈草歌 地蕉草[A]伏藥偏清高，無過採地蕉。不但抽真汞，兼伏石中硝。[END]
[Q]靈草歌 寶山草[A]寶草號寶山，生居大林間。仙家偏秘借，價直萬千錢。[END]
[Q]靈草歌 小金線草[A]靈草並光鮮，金線力最堅。便是稀砂子，葉裏自然乾。[END]
[Q]靈草歌 真珠草[A]靈苗櫃藥好，無過真珠草。伏藥定無憂，服食人不老。[END]
[Q]靈草歌 金錢草[A]了道與延年，無過訪金錢。服食添人壽，乾汞兼駐顏。[END]
[Q]靈草歌 仙娥草[A]造化紫河草，不及草仙娥。能伏飛流藥，大道知也麼。[END]
[Q]靈草歌 青金草[A]久聞有靈草，不過青金好。葉綠枝條嫩，服食人不老。[END]
[Q]還丹歌 二一[A]金公能住水，黑鉛有黃芽。變此黃芽水，用水作河車。[END]
[Q]還丹歌 二二[A]南方赤帝髓，本是太陰精。古仙能奪剝，却取水銀形。[END]
[Q]八卦十二生肖鏡銘[A]水銀呈陰精，百煉得爲鏡。八卦壽像備，衛神永保命。[END]
[Q]五言詩 二[A]聖水出溫泉，新陽萬里傳。常居安樂國，多報未來緣。[END]
[Q]五言詩 三[A]日日思前路，朝朝別主人。行行山水上，處處鳥啼新。[END]
[Q]五言詩 四[A]祇愁啼鳥別，恨送古人多。去後看明月，風光處處過。[END]
[Q]五言詩 五[A]一別行萬里，來時未有期。月中三十日，無夜不相思。[END]
[Q]五言詩 七[A]小水通大河，山深鳥宿多。主人看客好，曲路亦相過。[END]
[Q]五言詩 十一[A]我有方寸心，無人堪共說。遣風吹却雲，言向天邊月。[END]
[Q]五言詩 十二[A]男兒大丈夫，何用本鄉居。明月家家有，黃金何處無。[END]
[Q]五言詩 十四[A]君生我未生，我生君已老。君恨我生遲，我恨君生早。[END]
[Q]五言詩 十五[A]天地平如水，王道自然開。家中無學子，官從何處來。[END]
[Q]五言詩 十六[A]龍門多貴客，出戶是賢賓。今日歸家去，將與貴人看。[END]
[Q]五言詩 十八[A]上有東流水，下有好山林。主人居此宅，可以斗量金。[END]
[Q]五言詩 十九[A]買人心惆悵，賣人心不安。題詩安瓶上，將與賣人看。[END]
[Q]五言詩 二○[A]自從君別後，常守舊時心。洛陽來路遠，還用幾黃金。[END]
[Q]五言詩 二一[A]念念催年促，由如少水如。勸諸行過衆，修學香無餘。[END]
[Q]陳蔡女鬼與長孫紹祖歌（題擬） 一[A]宿昔相思苦，今宵良會稀。欲持留客被，一願拂君衣。[END]
[Q]袁誇郎遇仙詩 誇郎詠花扇詩[A]團扇畫方新，金花照錦茵。那言燈下見，更值月中人。[END]
[Q]沈警遇仙張女郎廟詩（題擬） 小女郎贈警金合歡結歌[A]結心纏萬縷，結縷幾千廻。結怨無窮極，結心終不開。[END]
[Q]陸禹臣贈吳生詩二首 一[A]世俗風波險，人情巧智長。要知安分處，修性本真常。[END]
[Q]月夕[A]霜月夜裴回，樓中羌笛催。曉風吹不盡，江上落殘梅。[END]
[Q]夜雨[A]夜雨山草濕，爽籟雜枯木。閑吟笁仙偈，清絕過于玉。[END]
[Q]晚望[A]落日碧江靜，蓮唱清且閑。更尋花發處，借月過前灣。[END]
[Q]早霜寄蔡大[A]昨夜楚鐘鳴，飛霜下楚城。定知遷客鬢，先向鑑中生。[END]
[Q]陶種柑橙令山童買之[A]高步南山南，高歌北山北。數載買柑橙，山資近又足。[END]
[Q]放鷺鷥[A]潔白雖堪愛，腥膻不那何。到頭從所欲，還汝舊滄波。[END]
[Q]送僧遊龍門香山寺[A]君到香山寺，探幽莫損神。且尋風雅主，細看樂天真。[END]
[Q]春日西湖作[A]一水遶孤島，閑門掩春草。曾無長者轍，枉此問衰老。[END]
[Q]撲滿子[A]祗愛滿我腹，爭如滿害身。到頭須撲破，却散與他人。[END]
[Q]春風曲[A]春風有何情，旦暮來林園。不問桃李主，吹落紅無言。[END]
[Q]秋至[A]方趁夏日永，不知秋已清。秋清歲即晚，吾道終何成。[END]
[Q]梅[A]萬木枯歲晚，寒梅獨不移。幽香對白雪，清景月明時。[END]
[Q]鑿流塘二首  其一[A]門前鑿三塘，流水常不息。逝者誠如斯，間斷伊誰忒。[END]
[Q]讀易[A]先天本無言，有言即後天。欲知先天易，須在無言前。[END]
[Q]寄柳塘汪叔畊三首  其一[A]不聞爾言久，因覺我言非。欲得爾之善，真期爾指歸。[END]
[Q]寄柳塘汪叔畊三首  其二[A]久未從君行，出門無可去。思爾行之善，秉燭坐至曙。[END]
[Q]寄柳塘汪叔畊三首  其三[A]數月未論心，此心覺還真。矢以惺惺法，始終奉此身。[END]
[Q]題張敬仲寒巖瀑泉[A]朱絃莫余和，落指空琅然。天風遠送將，去作碧巖泉。[END]
[Q]偶題[A]庭夜酣紅杏，牆陰染碧苔。吟翁醉未醒，啼鳥去還來。[END]
[Q]自頌[A]有生必有滅，無庵無可說。踢倒玉崑崙，夜半紅日出。[END]
[Q]春日雜詠[A]門前春水滑，柳外夕陽斜。欲識春風面，滿城桃李花。[END]
[Q]偶題[A]濃淡烟村碧，淺深霜葉紅。蓬窗今夜客，蘆岸晚來風。[END]
[Q]秋風歎四首  其一[A]長鯨海上來，壯士田間起。登城復何悲，禾稼秋風裏。[END]
[Q]秋風歎四首  其二[A]誰將訟風伯，謂天懲雨師。天閽幾萬里，聵聵安得知。[END]
[Q]秋風歎四首  其三[A]軍書督戰急，縣吏催租還。力盡將何訴，浮雲深九關。[END]
[Q]秋風歎四首  其四[A]嘗聞海客談，白浪海風惡。祗是欺舴艋，那見摧蛟鱷。[END]
[Q]示慧開禪師頌二首  其二[A]黑山心歷歷，金殿口巴巴。不因漁父引，怎得見波查。[END]
[Q]葵花[A]花生初咫尺，意思已尋丈。一日復一日，看看衆花上。[END]
[Q]寄題莊季裕靜軒[A]雲靜天如水，風停海不波。請觀如是相，夫子意如何。[END]
[Q]頌古五首  其五[A]齋時一鉢飯，飯後一覺睡。睡起去放尿，洗手成變異。[END]
[Q]頌古六首  其三[A]甜瓜徹蒂甜，苦瓠連根苦。拈起枕子時，新羅夜打鼓。[END]
[Q]江都燕[A]荒城春色裏，花濺淚潺湲。社燕歸無屋，營巢寄客船。[END]
[Q]山寺晚歸[A]登臨興未盡，落日苦催歸。扶持出門去，山寒露濕衣。[END]
[Q]偈二首  其二[A]今朝正月半，有事爲君斷。切忌兩眼睛，被他燈火換。[END]
[Q]頌古五首  其四[A]曾到不曾到，且喫一杯茶。待客只如此，冷淡是僧家。[END]
[Q]偈三首  其二[A]仰面不見天，低頭不見地。古劍髑髏前，大海波濤沸。[END]
[Q]偈三首  其三[A]今年七十五，歸作庵中主。珍重觀世音，泥蛇吞石虎。[END]
[Q]頌古二首  其二[A]背觸人難會，憑君子細看。片雲才出洞，遮卻面前山。[END]
[Q]箍桶頌[A]有漏教無漏，如何水泄通。既能圓密了，內外一真空。[END]
[Q]葡萄[A]葡萄產西域，漢使斸根回。自到中原後，先從上苑栽。[END]
[Q]楊花二首  其二[A]漫天方作雪，糝徑忽鋪氊。已是春如酒，那堪爾似綿。[END]
[Q]題綠波亭[A]南浦江波綠，陽關柳色青。夕陽千古恨，分付短長亭。[END]
[Q]朝陽峰[A]扶桑擁晴紅，梧桐藹深翠。鳴鳳在高岡，昭昭聖王瑞。[END]
[Q]妙高峰[A]仰止萬仞高，巍巍插天碧。端如仁者靜，妙處疇能識。[END]
[Q]真隱峰[A]高人有真趣，林壑暫棲遲。悠悠經濟心，未許巢由知。[END]
[Q]凝翠東峰[A]東山欣仰止，嵐光翠欲滴。駕言山中游，藍衣照春色。[END]
[Q]凝翠西峰[A]西峰高且峻，下有祈靈祠。來游適公暇，細和梁翁詩。[END]
[Q]碧雲峰[A]碧雲高出山，飄如翠鸞舞。萬里從飛龍，八方望霖雨。[END]
[Q]昌江[A]昌江真陋邦，芋魁的盈尺。逐客方阨陳，飽食度終日。[END]
[Q]劍門關[A]一門橫大道，雙劍插長空。鼓鑄非人力，磨礱任化工。[END]
[Q]臨終頌[A]鐵馬奔入海，泥蛇飛上天。蓬萊三島路，元不在西邊。[END]
[Q]偈  其一○[A]是法不可示，言詞相寂滅。擊破太虛空，萬里一條鐵。[END]
[Q]偈  其一一[A]心生法亦生，心滅法亦滅。心法兩俱忘，烏龜喚作鼈。[END]
[Q]四序回文十二首 春 其一[A]短草鋪茸綠，殘紅照雪稀。暖輕還錦褥，寒峭怯羅衣。[END]
[Q]四序回文十二首 春 其二[A]翠漣冰綻日，香徑晚多花。細筍抽蒲密，長條舞柳斜。[END]
[Q]四序回文十二首 春 其三[A]折花幽檻小，傾酒綠杯深。蝶舞輕風曉，鶯啼老樹陰。[END]
[Q]四序回文十二首 夏 其一[A]翠密圍窗竹，青圓貼水荷。睡多嫌晝永，醒少得風和。[END]
[Q]四序回文十二首 夏 其二[A]草徑迷深綠，蓮池浴膩紅。早蟬鳴樹曲，鮮鯉躍潭東。[END]
[Q]四序回文十二首 夏 其三[A]暴雨隨雲驟，驚雷隱地平。好風搖箑透，輕汗挹冰清。[END]
[Q]四序回文十二首 秋 其一[A]晚日欣簾捲，凉風覺袂搖。遠吟高興遣，長醉宿愁銷。[END]
[Q]四序回文十二首 秋 其二[A]短葦低殘雨，虚舟带晚潮。斷鴻歸暗浦，疏葉堕寒梢。[END]
[Q]四序回文十二首 秋 其三[A]慼慼蛬吟苦，茫茫水驛孤。日銜山色莫，霜带菊叢枯。[END]
[Q]四序回文十二首 冬 其一[A]鶻健呼風急，烏啼促景殘。窟深宜兔蟄，蒲折蔭魚寒。[END]
[Q]四序回文十二首 冬 其二[A]裂瓦寒霜重，鋪窗月影清。滅燈驚好夢，孤枕念深情。[END]
[Q]四序回文十二首 冬 其三[A]秀柏留陰綠，芳梅蘸影斜。溜簷冰結玉，裝樹雪飛花。[END]
[Q]知非齋[A]真是果安在，況今非故吾。箇中惟醉好，莫忘黄公壚。[END]
[Q]愛閑齋[A]竿木逢場處，何人肯自還。秖應韓吏部，能道不如閑。[END]
[Q]光風橋[A]茂林修竹下，一水獨縈回。時過赤欄去，風從蘋末來。[END]
[Q]飯牛庵[A]相從龍具中，耕稼亦吾學。所求一飽同，安用瑩蹄角。[END]
[Q]臨賦閣[A]與物相忘久，于何寄此情。秖應逢勝會，不覺句還成。[END]
[Q]次韻吳明叟集鶴林五首  其一[A]平生夢往處，始到天南峰。風來荷氣度，日轉松陰重。[END]
[Q]次韻吳明叟集鶴林五首  其二[A]林間煮茗罷，谷口蒼烟漫。行看草根露，已作珠璣團。[END]
[Q]次韻吳明叟集鶴林五首  其三[A]臨分更攜手，坐聽烟鐘聲。斜陽有底急，不貸四窗明。[END]
[Q]次韻吳明叟集鶴林五首  其四[A]支頭澗底石，濯足松下泉。吾生儻有此，無復東西緣。[END]
[Q]次韻吳明叟集鶴林五首  其五[A]冥冥近嶺翠，瀏瀏長廊風。他年竹林社，記取山王同。[END]
[Q]北窗[A]睡起無一事，怡然盼庭柯。綠陰微缺處，最得南颸多。[END]
[Q]題松竹圖[A]清霜搖落後，賴此慰詩翁。借有茱萸沜，風流可得同。[END]
[Q]戲題寂庵[A]是心長不起，宴坐一團蒲。安得龍眠手，添成憩寂圖。[END]
[Q]題商樂亭[A]趣收霜後實，供我洞庭春。未暇三百顆，作書懷故人。[END]
[Q]偶成[A]幽卧一禪榻，無人共白雲。山泉與溪水，偏遣夜深聞。[END]
[Q]臨終頌[A]吾年八十三，隨順世言談。不落思量句，誰人共我參。[END]
[Q]遊青城[A]短筇穿白雲，直上孤峰頂。下瞰六時崖，前臨七折嶺。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一[A]去蜀初游楚，吾方十二三。無成今長大，送汝不勝慚。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其二[A]還家儻無事，莫負故園春。衣錦兒嬉爾，從來笑買臣。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其三[A]艤舟不能前，已復日西没。贈子以幽蘭，秋風正披拂。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其四[A]野宿月團欒，風餐氣蕭颯。從來對牀地，只今懸一榻。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其五[A]入蜀尋幽迹，應先到浣花。誠知錦城樂，亦記早還家。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其六[A]魚游因餌得，鳥困坐黐黏。顧我今如此，空懷石井鹽。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其七[A]逢年要力耕，善舞須長袖。北山休移文，南山歸種豆。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其八[A]一棹送君歸，酒醒秋江午。正是蓴鱸時，思君在何許。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其九[A]明月落帆時，荒山孤夜夜。回首白雲飛，吾親在其下。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一○[A]客行宜努力，時亦近醇醪。一盞熏人醉，雲安米正淘。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一一[A]爾去逢諸父，髯霜貎渥丹。貧窮宜此報，冨貴却難安。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一二[A]揚州十里春，峨嵋半輪月。兹游真不凡，詩成想清絕。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一三[A]吾祖屯田公，遺書悉安在。爲我謝諸兄，蠧魚時一曬。[END]
[Q]曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一四[A]故山不可到，歸夢到天池。想見山中叟，磨崖待我詩。[END]
[Q]題鶺鴒圖[A]有弟留南楚，經年不寄書。天涯數行淚，獨對鶺鴒圖。[END]
[Q]題絳帳圖[A]豈有青雲士，而居絳帳間。諸生獨何事，不上會稽山。[END]
[Q]題花光長老畫  其一[A]曉出花光寺，雲沙照眼新。歸來看圖畫，借問若爲真。[END]
[Q]題花光長老畫  其二[A]昨欲浮湘去，褰裳望九疑。清湘今入手，一棹更何之。[END]
[Q]留别館中諸公[A]暫謫人間去，羣仙莫浪猜。塵緣吾未斷，不是薄蓬萊。[END]
[Q]梅花八首  其三[A]的皪林間白，風霜莫浪催。江南春不雪，似是一枝梅。[END]
[Q]梅花八首  其四[A]雪裏尋梅蕊，多應傍水開。那知是花處，但覓暗香來。[END]
[Q]郊外春日[A]垂楊裊東風，桐花醉鳴鳩。地僻無行人，方塘水交流。[END]
[Q]採蓮曲  其一[A]蕩槳入平湖，湖波渺無極。紅白芙蓉花，何如妾顔色。[END]
[Q]採蓮曲  其二[A]荷葉似儂鬢，荷花似儂妝。夫壻常別離，羞見雙鴛鴦。[END]
[Q]採蓮曲  其三[A]採蓮莫傷根，傷根不成藕。因思藕不成，悔作征人婦。[END]
[Q]採蓮曲  其四[A]採蓮惟採花，不敢採蓮子。其中有苦意，與妾心相似。[END]
[Q]種蘭菊[A]菊蒔陶籬本，蘭滋楚畹芳。荷鋤春雨後，懷古意何長。[END]
[Q]經旬[A]經旬坐春雨，畏濕不下席。曉看籬角萱，怒長忽過尺。[END]
[Q]農謠[A]斗種播良田，可收三十石。天予人奪之，耕夫每無食。[END]
[Q]贈道士褚雪巘[A]身不離珠庭，新箋道德經。時來琪樹下，閒看鶴梳翎。[END]
[Q]晚泊[A]煙生浦欲無，日暮潮初落。客帆何處來，又近垂楊泊。[END]
[Q]梅花[A]梅花如隠人，不與羣芳競。別塢春風多，寒流照清影。[END]
[Q]山中月夜[A]秋月滿疎林，林影自零亂。白猿啼一聲，山空夜將半。[END]
[Q]曉行[A]寒雞誤客行，躑躅犯霜露。冰凍不生潮，娥江夜難渡。[END]
[Q]晚  其一[A]暝色生前浦，日沉西嶺樹。隠約有孤僧，遠入深雲去。[END]
[Q]晚  其二[A]殘陽下西岑，暝色起平坂。林下一僧歸，鐘聲煙際遠。[END]
[Q]漁艇  其一[A]炊菰青蘆叢，釣魚白蘋洲。扁舟不用楫，蕩漾隨春流。[END]
[Q]漁艇  其二[A]斜枕綠蓑衣，醉眠呼不醒。午夜天無雲，月滿孤篷頂。[END]
[Q]客枕  其一[A]客枕正無憀，寒鷄鳴夜半。開門望天末，月沉星爛爛。[END]
[Q]客枕  其二[A]客枕難成夢，秋宵轉覺長。莎鷄鳴不住，階下月如霜。[END]
[Q]逆旅[A]逆旅夜冥冥，寒燈結燼青。一聲霜鴈過，倦客夢初醒。[END]
[Q]秋感[A]霜露變羣物，遊子難爲情。吾親隔重泉，奈此風葉聲。[END]
[Q]久客[A]客裏又深秋，凄凉怕舉頭。西風吹敗葉，葉葉是歸愁。[END]
[Q]客中[A]客中春又半，舊隠欲歸難。唯恐傷懷抱，花開不欲看。[END]
[Q]東岡曉雪[A]蕭蕭夜來雪，失却登山徑。曉望東岡頭，寒花滿松頂。[END]
[Q]送僧歸浙東[A]舊隠青山下，歸程白露前。他時此相憶，懊惱浙江船。[END]
[Q]竹堂秋雨[A]秋雨滴寒竹，主人魂夢清。客來聽未慣，認作打篷聲。[END]
[Q]西明落照[A]幽居面西嶺，窗几有真趣。睡覺無人聲，殘陽在高樹。[END]
[Q]題畫  其一[A]鷗鷺雪衣明，忘機更閒暇。青青芳草間，嫋嫋垂楊下。[END]
[Q]題畫  其二[A]蒲長荷已折，秋水碧相涵。日照沙洲暖，鴛鴦睡正酣。[END]
[Q]題畫  其三[A]淺水與平沙，煙光盡相接。鳥立折茄莖，蟹上枯荷葉。[END]
[Q]題畫  其四[A]翠羽立蒹葭，巨蟹行沮洳。狂僧淡墨間，無限滄洲趣。[END]
[Q]墨菊[A]淵明愛佳色，靈均餐落英。墨衣林下去，標致更淒清。[END]
[Q]蒲萄畫[A]弱蔓引修藤，垂旒泫水晶。憶曾江路見，風露熟秋棚。[END]
[Q]墨萱[A]丹粉轉成緇，風姿尚瀟灑。對此可忘憂，依依北堂下。[END]
[Q]書友人墨萱後卷[A]澹然自忘憂，獨立薰風裏。紅藥非其倫，緇衣古君子。[END]
[Q]月蝕[A]酷哉蝦蟆精，食月食之既。天地皆幽昏，使我增永愾。[END]
[Q]墨水仙[A]二妃泣蒼梧，淚多衣袂黑。猶似不忘君，垂頭情脈脈。[END]
[Q]旅吟  其一[A]故居拋水石，客路厭風霜。衰鬢從教短，餘生不願長。[END]
[Q]旅吟  其二[A]逆旅新寒入，荒林敗葉飛。鄉心空自動，衰病不能歸。[END]
[Q]題竹軒[A]窗前有修竹，道人心自足。清風入詩腸，何用五鼎肉。[END]
[Q]種菊[A]種菊東籬下，悠然寄隠情。不辭頻抱甕，他日要餐英。[END]
[Q]厭雨[A]連宵雨如瀉，老耳聵不聞。曉澗已流衍，山川猶出雲。[END]
[Q]觀心[A]坐石夜觀心，心明亡衆覆。一沼水涵秋，千山月如晝。[END]
[Q]憶友[A]同人久別離，消息不曾知。心似長堤柳，千絲又萬絲。[END]
[Q]柔桑[A]野岸多柔桑，春風長新綠。葉葉是羅紈，不同凡草木。[END]
[Q]蒲萄[A]玉瀣乘旒晚，天漿滿珞秋。孟佗消不得，壓取換凉州。[END]
[Q]山中吟  其二[A]自爲山中人，不厭山中居。雲西最高峰，秀出如芙蕖。[END]
[Q]江上  其一[A]煙生浦欲無，日莫潮初落。客帆何處來，又近垂楊泊。[END]
[Q]蘭谷[A]猗猗谷中蘭，青青飽香露。爲語樵牧兒，莫采出山去。[END]
[Q]茅屋[A]道人不出山，偃卧一茅屋。獨有南山雲，時到簷前宿。[END]
[Q]北窗偶題四首  其一[A]兩叢香百合，一架粉長春。堪笑龜堂老，歡然不記貧。[END]
[Q]北窗偶題四首  其二[A]曉晴林鵲喜，晝暖蜜蜂喧。我老詩情盡，逢春亦一言。[END]
[Q]北窗偶題四首  其三[A]簾外燕翩翩，歸時在社前。不辭飛渡海，來看賽豐年。[END]
[Q]北窗偶題四首  其四[A]烟波兩鸂鶒，肯爲放翁來。菰米猶能給，蒼顔得屢開。[END]
[Q]夜坐[A]白首仍多病，青燈獨掩扉。雲低聞雁過，雨急待兒歸。[END]
[Q]梅花五首  其一[A]造物作梅花，毫髮無遺恨。楚人稱芳蘭，細看終不近。[END]
[Q]梅花五首  其二[A]五年作竹梢，十年作梅枝。九泉子廉子，此語今誰知。[END]
[Q]梅花五首  其三[A]欲與梅爲友，常憂不稱渠。從今斷火食，飲水讀僊書。[END]
[Q]梅花五首  其四[A]春信今年早，江頭昨夜寒。已教清徹骨，更向月中看。[END]
[Q]梅花五首  其五[A]江上梅花吐，山頭霜月明。摩挲古藤杖，三友可同盟。[END]
[Q]新泉絕句二首  其一[A]掃石蔭雙松，岸巾穿萬竹。爾來又一奇，巖泉寒可掬。[END]
[Q]新泉絕句二首  其二[A]𣂏泉可瀹茗，就泉可洗藥。楚人曾未知，但謂纓可濯。[END]
[Q]春雨二首  其一[A]擁被聽春雨，殘燈一點青。吾兒歸漸近，何處宿長亭。[END]
[Q]春雨二首  其二[A]湖上新春柳，摇摇欲喚人。多情今夜雨，先洗馬蹄塵。[END]
[Q]題施武子所藏楊補之梅[A]補之寫生梅，至簡亦半樹。此幅獨不然，豈畫橫斜句。[END]
[Q]戲作絕句以唐人句終之二首  其一[A]雨細穿梅塢，風和上柳橋。山居無曆日，今日是何朝。[END]
[Q]戲作絕句以唐人句終之二首  其二[A]靜對煎茶竈，閑疏洗藥泉。回頭問童子，今夕是何年。[END]
[Q]物外雜題八首  其一[A]市墟沽斗酒，獨酌復高歌。一笑語觀者，比君更事多。[END]
[Q]物外雜題八首  其二[A]當年下沔鄂，回首幾秋風。景物渾如昨，千帆落照中。[END]
[Q]物外雜題八首  其三[A]曉入姑蘇市，閶門繫短篷。老人元不食，買餅飼山童。[END]
[Q]物外雜題八首  其四[A]送客停山步，尋僧立寺門。青鞋慣泥潦，却愛雨昏昏。[END]
[Q]物外雜題八首  其五[A]粉堞臨江渚，朱橋枕市樓。長吟策小蹇，又度一年秋。[END]
[Q]物外雜題八首  其六[A]飼驢留野店，買藥入山城。興盡飄然去，無人識姓名。[END]
[Q]物外雜題八首  其七[A]高城今曠野，比屋昔朱門。道上傳呼過，遥遥幾世孫。[END]
[Q]物外雜題八首  其八[A]過市摩雙眼，驚嗟閱盛衰。朱樓倚霄漢，曾見始成時。[END]
[Q]過村舍[A]碓舍臨山路，牛欄隔草烟。問今何歲月，恐是結繩前。[END]
[Q]柳橋晚眺[A]小浦聞魚躍，橫林待鶴歸。閑雲不成雨，故傍碧山飛。[END]
[Q]秋興五首  其一[A]秋風吹我夜，植杖溪橋側。木葉雖未凋，慘澹無顔色。[END]
[Q]秋興五首  其二[A]功名不垂世，富貴但堪傷。底事杜陵老，時時矜省郎。[END]
[Q]秋興五首  其三[A]秋暑勢已窮，風雨縱橫至。白鷺立清灘，與我俱得意。[END]
[Q]秋興五首  其四[A]胸中萬卷書，一字用不著。歸休始太息，竟是爲農樂。[END]
[Q]秋興五首  其五[A]酌酒桑陰下，邠風入醉歌。何須繩檢外，名教樂還多。[END]
[Q]雨寒戲作[A]掃園收槲葉，掊地甃磚爐。幸有藜烹粥，何慚紙作襦。[END]
[Q]頌古九十八首  其八四[A]大秤秤不起，小斗量不盡。無量劫即今，無不是心印。[END]
[Q]游蔡山[A]巖巒最高頂，雲氣時蔚薈。彷彿羣仙宅，宮闕曜珠貝。[END]
[Q]長生觀[A]成家得將軍，如越大夫蠡。功成拂衣去，智囊未叩底。[END]
[Q]皇后閣春帖子[A]內仗朝初退，朝曦滿翠屏。硯池渾不凍，端爲寫蘭亭。[END]
[Q]縣圃十絕和朱待制  其一[A]春花弄晴風，晝簾垂永日。公退卧黄紬，放衙頭懶出。[END]
[Q]縣圃十絕和朱待制  其二[A]斗牛不能神，梟盧無好采。碌碌甘抱關，誰能媚時宰。[END]
[Q]縣圃十絕和朱待制  其三[A]二亭巋然立，紫薇爲題顔。朝暉射銀鈎，偉觀壓海山。[END]
[Q]縣圃十絕和朱待制  其四[A]訟牒如蜂房，未易談笑理。却思買扁舟，歸釣荆谿水。[END]
[Q]縣圃十絕和朱待制  其五[A]我無割雞刀，乃當萬家縣。飛蝗不入境，感謝年穀賤。[END]
[Q]縣圃十絕和朱待制  其六[A]五斗雖甚微，偃鼠飲滿腹。大書歸來賦，有味數過讀。[END]
[Q]縣圃十絕和朱待制  其七[A]焚香坐清晝，此心自如如。我知拙催科，考甘下下書。[END]
[Q]縣圃十絕和朱待制  其八[A]桐鄉文章伯，我欲執鞭從。明堂選擎天，雲壑卧老松。[END]
[Q]縣圃十絕和朱待制  其九[A]壽親髮斑斑，綵服老萊戲。欲賦招隱詩，小山念松桂。[END]
[Q]縣圃十絕和朱待制  其一○[A]援琴鼓流水，絃絕無知音。爲語逐臭夫，蘭芷生深林。[END]
[Q]春遊吟[A]鳥語烟光裏，人行草色中。池邊忽分散，花下復相逢。[END]
[Q]首夏[A]積雨有餘潤，遊雲無定陰。燕飛華屋靜，鶯囀碧窗深。[END]
[Q]在杭日作[A]時乖事轉拙，端居徒含情。不似階前草，春來隨意生。[END]
[Q]仲春[A]雨餘寒氣淺，園林作春媚。不知海棠花，新來著花未。[END]
[Q]句  其一五[A]泉聲如有語，山色自忘形。花覺青春半，山將白晝陰。[END]
[Q]寄同參嚴康朝偈[A]門有孫臏鋪，家存甘贄妻。夜眠還早起，誰悟復誰迷。[END]
[Q]題闖山亭[A]捲簾新雨霽，伏檻孤雲沒。心賞信無同，佳人眇天末。[END]
[Q]偈二首  其一[A]仙人張果老，騎驢穿市過。但聞歸撥剌，誰知是紙做。[END]
[Q]頌古三十九首  其四[A]鏡凹照人瘦，鏡凸照人肥。不如打破鏡，還我舊面皮。[END]
[Q]頌古三十九首  其一一[A]昨夜月初明，柴門猶未閉。貓兒捉老鼠，引得狗兒吠。[END]
[Q]頌古三十九首  其二四[A]半斤是八兩，八兩是半斤。不識耀州鐵，喚作出山銀。[END]
[Q]呈東林道顔禪師頌[A]爲人須爲徹，殺人不見血。德山與巖頭，萬里一條鐵。[END]
[Q]偈三首  其三[A]伴我行千里，携君過萬山。未明心地印，難透祖師關。[END]
[Q]頌古二首  其一[A]狗子佛性無，門上釘桃符。邪魔并百怪，一見便消除。[END]
[Q]次韻次尹俊卿梅花絕句  其一[A]人間幾桃李，漫漫化泥塵。不恨收功晚，新年第一春。[END]
[Q]次韻次尹俊卿梅花絕句  其二[A]飯顆從嘲瘦，湘流獨占清。失身到東閣，聊復對簪纓。[END]
[Q]次韻次尹俊卿梅花絕句  其三[A]未學迴風舞，初成拜月粧。故令青女妬，一夕月階霜。[END]
[Q]次韻次尹俊卿梅花絕句  其四[A]急霰爭璀璨，僊摽不解寒。漢家趙飛燕，偏許雪中看。[END]
[Q]次韻次尹俊卿梅花絕句  其五[A]雲澹江臯晚，飛香到短蓬。望窮渾不見，恨滿白蘋風。[END]
[Q]次韻次尹俊卿梅花絕句  其六[A]袖寒倚脩竹，暗起著人香。聯影黄昏月，亭亭上璧璫。[END]
[Q]次韻次尹俊卿梅花絕句  其七[A]雖無適俗韻，亦有可憐香。定自嫌朱粉，翻成點點黄。[END]
[Q]次韻次尹俊卿梅花絕句  其八[A]墮蕊香猶嫩，空枝影半橫。江湖無限思，不獨爲蓴羹。[END]
[Q]同誼夫國才餞季然于普門院取壁間五字詩各探一句爲韻賦五詩某得共飲碧苔畔  其一[A]投分前日歡，愴別古人重。相望一千里，獨許明月共。[END]
[Q]同誼夫國才餞季然于普門院取壁間五字詩各探一句爲韻賦五詩某得共飲碧苔畔  其二[A]滿酌青甆杯，醉卧白石枕。借予驪駒曲，侑我河朔飲。[END]
[Q]同誼夫國才餞季然于普門院取壁間五字詩各探一句爲韻賦五詩某得共飲碧苔畔  其三[A]暑塗勸加餐，養成摩天翮。中車寶带黄，小隊油幢碧。[END]
[Q]同誼夫國才餞季然于普門院取壁間五字詩各探一句爲韻賦五詩某得共飲碧苔畔  其四[A]塵榻爲子下，柴扉爲子開。從今斷還往，一室長莓苔。[END]
[Q]同誼夫國才餞季然于普門院取壁間五字詩各探一句爲韻賦五詩某得共飲碧苔畔  其五[A]來時金蘭集，去日風雨散。別語慎勿忘，短書寄澤畔。[END]
[Q]題王逸竹溪釣艇圖二絕  其一[A]斷岸竹如雲，翠色落寒瀨。艇子何處歸，應轉煙林外。[END]
[Q]題王逸竹溪釣艇圖二絕  其二[A]塘影抱林光，樵風接溪浪。最愛笋蕨時，恰是河豚上。[END]
[Q]題政黄牛出山圖  其一[A]眼明雙白鷺，身穩一黄牛。玉轡章臺陌，可憐供百憂。[END]
[Q]題政黄牛出山圖  其二[A]橋邊路欲迷，林外山猶見。長歌扣牛角，不讀項羽傳。[END]
[Q]題十二溪女圖[A]霞珮綴仙班，春風擁髻鬟。應無世間夢，悵望碧溪灣。[END]
[Q]題昭君圖[A]朔風吹鬢影，猶抱琵琶立。胡兒在何許，邊頭羽書急。[END]
[Q]題滿公所作陰壑生虛籟[A]積霧瑣空巖，寒飚振疏木。遊子勿言歸，山程太幽獨。[END]
[Q]題滿公所作月林散清影[A]暝色兼荒遠，初分浦淑煙。應知漢江珮，月竹鬭娟娟。[END]
[Q]書事[A]柱礎晝生水，雲雷暮出山。天時已秋杪，氣候尚春間。[END]
[Q]伏暑[A]正覺纖絺便，未容團扇閒。兒童昧災變，赤體更歡顔。[END]
[Q]野外新秋[A]平野寬無際，層雲撥不開。曉容收雨後，凉意送秋來。[END]
[Q]野眺即景[A]山晚餘紅照，林昏集眾鴉。泥深茭欲笋，水滿稻初花。[END]
[Q]江亭[A]村舍隨山遠，沙寮傍岸還。輕烟魚復浦，殘雪手巾山。[END]
[Q]勉婿史彌大[A]老朽歸田久，鳥紗白髮新。經綸天下事，都屬少年人。[END]
[Q]偈[A]萬里雲歸洞，千山水向東。玉爐香冷處，烟散碧霞中。[END]
[Q]晚春[A]草深烟景重，林茂夕陽微。不雨花猶落，無風絮自飛。[END]
[Q]絕句[A]小雨收溪北，微雲沒舍西。地暄鸚鵡鬭，日暖鷓鴣啼。[END]
[Q]無題二首  其一[A]春風桃李容，能得幾時好。誰憐澗底花，自對春風老。[END]
[Q]無題二首  其二[A]可惜花無主，分明枉過春。誰憐桃李艷，却屬路行人。[END]
[Q]富沙[A]忽驚羈旅身，已落富沙灣。江海舊茅屋，遥岑带潺湲。[END]
[Q]辭眾偈[A]四大既分飛，烟雲任意歸。秋天霜夜月，萬里轉光輝。[END]
[Q]頌古三十八首  其一[A]誰在畫樓西，相逢語笑低。到家春色晚，花落鷓鴣啼。[END]
[Q]頌古三十八首  其二[A]大地絕纖塵，面南看北斗。嫁雞逐雞飛，嫁狗逐狗走。[END]
[Q]頌古三十八首  其八[A]自有覓不得，無端面發紅。翻身喫一𨈀，兩手摸虛空。[END]
[Q]頌古三十八首  其一○[A]一箭射雙鵰，雙鵰隨手落。波摇岳陽城，月滿滕王閣。[END]
[Q]頌古三十八首  其一三[A]剃頭頭光生，洗脚脚清爽。脫衣上牀眠，抓著通身癢。[END]
[Q]頌古三十八首  其二九[A]古帆未掛時，後園驢吃草。日短苦夜長，行人須及早。[END]
[Q]頌古三首  其一[A]睦州擔板漢，從來見一邊。淺深三尺水，上下兩重天。[END]
[Q]頌古三首  其二[A]開口不見齒，伸手不見掌。夜半忽相逢，葛藤長萬丈。[END]
[Q]龍虎山[A]雲氣蓬萊近，山陰草樹香。御風不知遠，仙骨已清凉。[END]
[Q]晚宿靈岩[A]風雨旃檀閣，烟霞鐘鼓聲。定僧今不作，空谷尚傳燈。[END]
[Q]毛竹山[A]天地有此山，植此毛竹久。我本山中人，清風振千古。[END]
[Q]景福院[A]娟娟竹影薄，决决溪流淺。風生秋意回，野塘天容遠。[END]
[Q]遊譚田寺[A]我愛譚田寺，短橋橫碧波。數椽松竹裏，靜處不須多。[END]
[Q]煙波亭[A]漢水連天闊，江雲護曉寒。青青山數點，最好倚欄看。[END]
[Q]永樂寺[A]江雲如鏡平，月當秋夜白。欸乃一聲歌，舟中南北客。[END]
[Q]大觀堂[A]披襟渺無際，一笑碧雲頭。千里當眉睫，何須更上樓。[END]
[Q]晚對亭[A]落日下青嶂，歸雲獨未安。倚杖無言久，夕陰生翠寒。[END]
[Q]締盟[A]珠簾半牀月，青竹滿林風。何事今宵景，無人解與同。[END]
[Q]永別[A]春盡花隨盡，其如自是花。從來說花意，不過此容華。[END]
[Q]金櫻子  其一[A]采采金櫻子，采之不盈筐。佻佻雙角童，相携過前崗。[END]
[Q]金櫻子  其二[A]采采金櫻子，芒刺鈎我衣。天寒衫袖薄，日暮將安歸。[END]
[Q]伯恭姪家書所見  其一[A]百舌在牆東，其子在牆西。縱有反哺日，那得如哺兒。[END]
[Q]伯恭姪家書所見  其二[A]百舌在牆頭，其子在牆根。飛飛拾蟲蟻，哺之何殷勤。[END]
[Q]伯恭姪家書所見  其三[A]百舌在牆廉，其子在牆陰。他年汝哺兒，方識父母心。[END]
[Q]喜雨示兒姪  其一[A]維天降靈雨，物物均所蒙。胡爲茲穡稼，不知草芃芃。[END]
[Q]喜雨示兒姪  其二[A]維天降靈雨，雖遲良勝無。百穀頓蘇甦，民憂不少紓。[END]
[Q]喜雨示兒姪  其三[A]維天降靈雨，豈不雨石田。我自磽且确，枯悴莫怨天。[END]
[Q]喜雨示兒姪  其四[A]維天降靈雨，而或惰不耛。他時無斂穧，誰憐汝啼饑。[END]
[Q]蓮生  其一[A]蓮生汙泥中，其葉何青青。人生有恒性，云胡蕩於情。[END]
[Q]蓮生  其二[A]蓮生汙泥中，其葉何郁郁。人生有恒性，云胡蔽於欲。[END]
[Q]蓮生  其三[A]蓮生汙泥中，其實何戢戢。人生有恒性，云胡狃於習。[END]
[Q]跋信中隠秋江捕魚圖[A]逸興寄滄洲，高風落木秋。欲携我蓑笠，渡口上漁舟。[END]
[Q]晚行書所見[A]山澗雨初收，涓涓水亂流。樹根一片石，童子坐牽牛。[END]
[Q]梅影[A]山空年歲晚，老氣寒崢嶸。耿耿霜月夜，相看直到明。[END]
[Q]極目[A]羣形寂無聲，四野澹將夕。中庭聊極目，一鳥渡空碧。[END]
[Q]觀湖  其一[A]潮來沙石沒，潮去沙石露。士生那無學，學則詞章富。[END]
[Q]觀湖  其二[A]潮來舴艋正，潮去舴艋欹。士生那無學，學則氣習移。[END]
[Q]觀湖  其三[A]潮來魚網設，潮去魚網收。士生那無學，學則德業優。[END]
[Q]觀湖  其四[A]飛飛洲上禽，亦能戾于天。聖域尚能臻，吾車安敢旋。[END]
[Q]太陽  其一[A]太陽一入地，亦足蒸成霞。老學儻能勉，聲績豈不華。[END]
[Q]太陽  其二[A]太陽一入地，尚能掣成電。老學儻能勉，氣質豈不變。[END]
[Q]太陽  其三[A]太陽一入地，照月還生光。老學儻能勉，繕性豈不臧。[END]
[Q]太陽  其四[A]太陽一入地，經天返復返。老學儻能勉，去聖豈云遠。[END]
[Q]太陽  其五[A]君子之於學，沒身而後已。苟未至隕越，敢不湛攸止。[END]
[Q]老學忽有所得[A]刊落閒枝葉，推尋到本根。始知酬酢處，無地不乾坤。[END]
[Q]記先賢[A]進學在致知，涵養須用敬。廓然而大公，物來則順應。[END]
[Q]武夷茶[A]石乳霑餘潤，雲根石髓流。玉甌浮動處，神入洞天游。[END]
[Q]釣臺二首  其一[A]公爲名利隠，我爲名利來。羞見先生面，黄昏過釣臺。[END]
[Q]釣臺二首  其二[A]已上桐江臺，又弄桐江釣。不食桐江魚，不怕嚴公笑。[END]
[Q]梅江晚泛二首  其一[A]罷讀出江岸，江波滾滾來。呼舟閒打槳，載月二更回。[END]
[Q]梅江晚泛二首  其二[A]何處吹橫笛，蕭蕭荻葦叢。徐看釣艇出，蓑笠一漁翁。[END]
[Q]吟社遞至詩卷足十四韻以答之爲梅水村發也  其一[A]鐵石其心腸，冰雪其襟胸。晨陪玉輦遊，夕墮瘴海東。[END]
[Q]吟社遞至詩卷足十四韻以答之爲梅水村發也  其二[A]蕭艾穢羣芳，草木紛零落。梅花我輩人，例合束高閣。[END]
[Q]吟社遞至詩卷足十四韻以答之爲梅水村發也  其三[A]紫薇號舍人，紅荔名郎官。梅花隠君子，未可一樣觀。[END]
[Q]吟社遞至詩卷足十四韻以答之爲梅水村發也  其四[A]無詩對梅羞，詩成梅花開。梅自工於詩，歐九却識梅。[END]
[Q]吟社遞至詩卷足十四韻以答之爲梅水村發也  其五[A]霜凋雪剝餘，萬卉生意動。梅花讓羣芳，回施春風供。[END]
[Q]吟社遞至詩卷足十四韻以答之爲梅水村發也  其六[A]欲花未花時，此妙無人知。著花已多事，更爲花吟詩。[END]
[Q]吟社遞至詩卷足十四韻以答之爲梅水村發也  其七[A]子猷癖愛竹，無夢到香影。雪夜棹匆匆，未必有詩興。[END]
[Q]吟社遞至詩卷足十四韻以答之爲梅水村發也  其八[A]香魂逐逋去，翠羽招不還。醉倒趙師雄，一身花影寒。[END]
[Q]吟社遞至詩卷足十四韻以答之爲梅水村發也  其九[A]我愛梅花清，梅花憐我癯。寧爲寒東野，毋爲渴相如。[END]
[Q]吟社遞至詩卷足十四韻以答之爲梅水村發也  其一○[A]對梅日一醉，無酒如梅何。塵世獨醒人，卑之毋甚高。[END]
[Q]吟社遞至詩卷足十四韻以答之爲梅水村發也  其一一[A]水月一聯詩，桃杏不敢近。卷錦歸之梅，梅花無可遜。[END]
[Q]吟社遞至詩卷足十四韻以答之爲梅水村發也  其一二[A]無贄謁梅花，一詩我破戒。春風如打勘，具有案卷在。[END]
[Q]吟社遞至詩卷足十四韻以答之爲梅水村發也  其一三[A]梅花老山林，思與天下芳。瓊花差清白，薦之守維揚。[END]
[Q]吟社遞至詩卷足十四韻以答之爲梅水村發也  其一四[A]懷哉丈人行，四海空交游。桃李不識面，一生慕荆州。[END]
[Q]山間[A]谷鳥鳴聲滑，山雲變態新。清渠不沒脛，亦有浣紗人。[END]
[Q]武林絕句  其一[A]繽紛迎酒伎，宛轉賣花聲。偶似承平世，携書試鳳城。[END]
[Q]武林絕句  其二[A]比屋單衣日，名城冷食天。居人多上塚，遠客未歸田。[END]
[Q]秋晚園中  其一[A]籬落圍秋色，株梢罥晚暉。菊花供麴盡，桐葉飼魚稀。[END]
[Q]秋晚園中  其二[A]風葉相仍下，家童未埽除。綿聯封蟄戶，殘缺带蟲書。[END]
[Q]送春[A]宿雨淹無霽，落花翠點苔。東君今日去，借問幾時回。[END]
[Q]端午[A]節遇端陽日，蒲觴滿自斟。興懷多感舊，弔古漫成吟。[END]
[Q]七夕[A]一葉井梧飄，雙星忽相值。却憐參與商，晤會當何夕。[END]
[Q]初晴[A]久雨初收霽，開窗動我情。野花含宿淚，山鵲弄新聲。[END]
[Q]贈行[A]無酒不成別，無詩別不成。別君詩一首，馬上酒三行。[END]
[Q]景物[A]景物撩人□，興思百念攢。亨屯原有定，呼酒拚紅顔。[END]
[Q]憶攢宮[A]山河繞故封，常照舊時月。獨有會稽陵，蕭然成狐窟。[END]
[Q]瞻蘭芎山[A]蘭芎圍絕嶂，圖畫望中懸。幾度令人慕，登臨學葛仙。[END]
[Q]賦友授徒[A]孤竹清風迥，尼壇化雨淋。羣英公樂育，何必羨華簪。[END]
[Q]哭趙昴發[A]生爲大宋人，死爲大宋鬼。何以洗此污，清溪一泓水。[END]
[Q]詩一首[A]藍田戰秦將，子嬰豎降幘。至今柏樹精，疑是卧龍魄。[END]
[Q]廢宅[A]王侯多第宅，草滿玉闌干。縱有春光在，人誰看牡丹。[END]
[Q]越女[A]越女爲驅虜，朝來攬鏡慵。欲梳新墮馬，忍□□□□。[END]
[Q]補秀老遺[A]萬壑搖蒼煙，百灘渡流水。下有跨驢人，蕭蕭吹醉耳。[END]
[Q]偈二首  其一[A]難藏爲香釁，易滿坐褊小。開口所有竭，饞奴法當笑。[END]
[Q]别本覺老凈悟大師偈[A]過客小長盧，馨香滿道途。我來聞好語，歸棹舞新蒲。[END]
[Q]次韻當時官長院中三絕句  其一[A]柳嫩風摧綠，花嬌雨妬香。欲憑羲馭緩，莫遣負韶光。[END]
[Q]次韻當時官長院中三絕句  其二[A]檐鵲矜巢噪，桑鳩喚婦鳴。客愁饒餖飣，牆外賣花聲。[END]
[Q]次韻當時官長院中三絕句  其三[A]畫舸便春漲，驕驄惜障泥。歸歟何所愜，烟柳子陵溪。[END]
[Q]丙申春貼子八首  其一[A]北斗寅初建，東郊氣乍迎。土牛敦歲事，綵燕動春情。[END]
[Q]丙申春貼子八首  其二[A]簫皷迎春至，烟雰向曉開。棠陰聽訟罷，菖葉勸畊來。[END]
[Q]丙申春貼子八首  其三[A]令節年光換，和風春令行。野塘初變柳，幽谷未遷鶯。[END]
[Q]題耕園鋪[A]下馬看詩句，回頭見佛桑。可憐空姓字，留與木根長。[END]
[Q]題新嶺鋪[A]嶺高無所見，泉冽不堪嘗。獨有埋雲樹，六月行人涼。[END]
[Q]題崎灘鋪竹[A]矗矗萬琅玕，風枝带露寒。何當傍金闕，天子御樓看。[END]
[Q]逆旅憩店茆軒[A]茅軒有何好，小駐客心寛。始覺安居樂，無如行路難。[END]
[Q]偶書[A]射獲原非虎，圖看未識龍。古來除夢卜，真得幾英雄。[END]
[Q]廖常山人惠珠副以詩文戲謝之[A]至寶人所祕，感君輕暗投。還君祝君富，不是薄隋侯。[END]
[Q]赴工部日題信州玉南寺壁和韻[A]病憤無憑寫，翻然試一來。誰知丘壑性，疇昔斗牛回。[END]
[Q]别妙湛[A]雲遊何所圖，只爲一大事。事了早歸來，和我休歇去。[END]
[Q]臨終詩[A]無心曾出岫，倦翮早知還。爲報長安使，休尋海上山。[END]
[Q]偈八首  其七[A]正說知見時，知見俱是心。當心即知見，知見即如今。[END]
[Q]寧海五咏 崇教寓居[A]七年溪山北，頗自愛吾廬。人生真寄耳，何必賦歸歟。[END]
[Q]寧海五咏 對客隱几[A]客欲談世事，詞鋒若戈矛。我已夢爲蝶，咄哉爲罷休。[END]
[Q]寧海五咏 晚晴讀書[A]新晴快老讀，斜日在遺編。吾非求甚解，會意即欣然。[END]
[Q]寧海五咏 窗下獨酌[A]萬事休杯酒，高情誰與論。寄語問安者，謹勿過吾門。[END]
[Q]寧海五咏 書齋夜坐[A]不知月欲落，但覺衣生稜。夜深誰是伴，相對祇孤燈。[END]
[Q]偈九首  其五[A]天機藏不得，花笑鳥啼時。不待重拈出，當人合自知。[END]
[Q]狗子無佛性[A]狗子佛性無，老蚌吐明珠。西川鳴杜宇，江南啼鷓鴣。[END]
[Q]贈華陽法師[A]師到華陽洞，山華幾度開。祇應常救物，却遣世人來。[END]
[Q]雞[A]雞德靈居五，峨冠鳳彩新。五更大張口，喚醒夢中人。[END]
[Q]鍊丹巖留題[A]鶴來松有客，苔去石無衣。黄金浮世在，白髮故人稀。[END]
[Q]戲吟[A]落魄正當年，人皆笑我顛。乾坤時運動，滄海渺無邊。[END]
[Q]竹[A]雨過江皋浄，風來庭檻清。此君故人好，入夜聽秋聲。[END]
[Q]書林管轄扇[A]九鸞陪玉獸，八鳳薦金芝。青童歌妙曲，玄女唱清詞。[END]
[Q]青城洞陽大人[A]青城老洞翁，名籍丹臺上。日日誦黄庭，感得祥雲降。[END]
[Q]野軒偶書[A]日月雙螢火，乾坤一鵲巢。野軒有凉戶，誰敢等閑敲。[END]
[Q]詩一首[A]白雲閑似我，我似白雲閑。二物俱無心，逍遙天地間。[END]
[Q]孤山觀雪  其一[A]莫謂湖山景，尋常總一般。欲窮清勝處，須向雪中看。[END]
[Q]子規[A]暮春春已晚，不見子規飛。莫是無歸處，山禽不勸歸。[END]
[Q]望天台山二絕  其一[A]嵩陽不得到，華頂可徘徊。當知吾性分，自有一天台。[END]
[Q]望天台山二絕  其二[A]氣驟烟雲速，風飛山嶽摧。神遊八極表，何必訪天台。[END]
[Q]偈[A]昨日羅剎心，今朝菩薩面。羅剎與菩薩，不隔一條綫。[END]
[Q]句  其一[A]曉鳥啼啞啞，游子初去家。去家向何許，雪暗天一涯。[END]
[Q]二士石榻在中院之北巨石如榻有自然石枕可卧二士和大受韵[A]憶昔登封日，山蹊困六飛。我來猶舍杖，共坐拂雲衣。[END]
[Q]荼䕷洞[A]無華真國色，有韵自天香。臨風難自持，爲舞白霓裳。[END]
[Q]春日即事九首  其一[A]藹藹花絮亂，紛紛蜂蝶多。今年春復爾，不飲奈愁何。[END]
[Q]春日即事九首  其二[A]新綠陰將就，殘紅在亦稀。雨中千點絮，來伴落花飛。[END]
[Q]春日即事九首  其三[A]怒風吹老屋，急雨鬧空庭。莫歎林花盡，懸知隴麥青。[END]
[Q]春日即事九首  其四[A]毛桃猶带蘂，青杏已團枝。老不禁春惱，應知老易欺。[END]
[Q]春日即事九首  其五[A]但喜朝朝醉，那知夜夜風。老人貪睡美，春夢五更中。[END]
[Q]春日即事九首  其六[A]化國有餘暇，豐年多醉人。典衣謀一飲，對酒却慚春。[END]
[Q]春日即事九首  其七[A]悵望白銅鞮，醉聽金縷衣。花間愁落日，老更惜春歸。[END]
[Q]春日即事九首  其八[A]嬌馬寧馨郎，氈車薄媚娘。蕭蕭兩蓬鬢，愁入少年場。[END]
[Q]春日即事九首  其九[A]逃閒閉關坐，忽有賣花聲。老大自多感，依然京洛情。[END]
[Q]雪[A]紙窗明晃晃，雲日暗暾暾。半夜寒添被，清晨雪擁門。[END]
[Q]晚晴  其一[A]微陽掛木杪，孤鳥下雲淀。廣墟遺稻粱，鸛鶴伴鳬雁。[END]
[Q]晚晴  其二[A]陰壑留殘雪，林虹带晚霞。孤烟障漁市，不見兩三家。[END]
[Q]送王左丞五絕  其一[A]德星行斗牛，人物東西夥。太史告占書，發春朝玉座。[END]
[Q]送王左丞五絕  其二[A]江左名父子，風流適茲還。而宗有勝韵，覺在正始間。[END]
[Q]送王左丞五絕  其三[A]浮名渺吳會，耿耿千里淮。朔風吹高鴻，安得與人偕。[END]
[Q]送王左丞五絕  其四[A]三堅真得象，九師遂亡羊。寥寥千載餘，煥發天地藏。[END]
[Q]送王左丞五絕  其五[A]歲晏風落木，野陰水增波。齋舲如傅翼，一舉君謂何。[END]
[Q]盤豆鋪南李翁園[A]李翁卧亭午，春深掩柴荆。忽聞風雨響，疑是勤王兵。[END]
[Q]千手眼大悲偈[A]千手一手用，千眼一眼觀。用觀無差殊，何必許多般。[END]
[Q]覽鏡偈[A]覽鏡影還在，掩鏡影還去。試問鏡中人，却歸什麽處。[END]
[Q]佛說偈[A]後學要說禪，教人學團謎。佛祖意分明，但爲傳衣偈。[END]
[Q]元符二年十一月十六日趙德麟檢校諸邑李方叔自鄼來會中廬游靈溪寺觀飛泉窮水所出涉龍潭遂至上洞尋火而入路窮乃回歸息巖下巖洞泉潭前此未名嘗見襄沔記郭璞游仙詩謂青溪道士鬼谷子所隱在義清縣義清今其地也巖勢天巧如觀音大士所居潭抱石而曲泉懸級掛空若衝牙珩璜垂而有聲遂名洞曰清溪巖曰補陀潭曰玉玦泉曰珠佩說之寄題四絕句 青溪洞[A]不到清溪路，人間千過春。青溪人不老，應憐郭景純。[END]
[Q]元符二年十一月十六日趙德麟檢校諸邑李方叔自鄼來會中廬游靈溪寺觀飛泉窮水所出涉龍潭遂至上洞尋火而入路窮乃回歸息巖下巖洞泉潭前此未名嘗見襄沔記郭璞游仙詩謂青溪道士鬼谷子所隱在義清縣義清今其地也巖勢天巧如觀音大士所居潭抱石而曲泉懸級掛空若衝牙珩璜垂而有聲遂名洞曰清溪巖曰補陀潭曰玉玦泉曰珠佩說之寄題四絕句 補陀巖[A]補陀風月在，處處得真居。一六同妙湛，三千皆宴如。[END]
[Q]元符二年十一月十六日趙德麟檢校諸邑李方叔自鄼來會中廬游靈溪寺觀飛泉窮水所出涉龍潭遂至上洞尋火而入路窮乃回歸息巖下巖洞泉潭前此未名嘗見襄沔記郭璞游仙詩謂青溪道士鬼谷子所隱在義清縣義清今其地也巖勢天巧如觀音大士所居潭抱石而曲泉懸級掛空若衝牙珩璜垂而有聲遂名洞曰清溪巖曰補陀潭曰玉玦泉曰珠佩說之寄題四絕句 玉玦潭[A]大夫既授玦，捐之湘江中。彼波到此潭，寂寂睡蛟龍。[END]
[Q]元符二年十一月十六日趙德麟檢校諸邑李方叔自鄼來會中廬游靈溪寺觀飛泉窮水所出涉龍潭遂至上洞尋火而入路窮乃回歸息巖下巖洞泉潭前此未名嘗見襄沔記郭璞游仙詩謂青溪道士鬼谷子所隱在義清縣義清今其地也巖勢天巧如觀音大士所居潭抱石而曲泉懸級掛空若衝牙珩璜垂而有聲遂名洞曰清溪巖曰補陀潭曰玉玦泉曰珠佩說之寄題四絕句 珠佩泉[A]佳人諒誠素，嗚佩若可取。王孫忘情事，不學鄭交甫。[END]
[Q]客有傳黄戎州三絕句者因次韻  其一[A]朝歎烏皮几，暮歎木樨床。勞我情不堪，念君罪不涼。[END]
[Q]客有傳黄戎州三絕句者因次韻  其二[A]驢技已過目，戎衣方駭心。文章端自誤，痛悔空在今。[END]
[Q]客有傳黄戎州三絕句者因次韻  其三[A]名大不忍殺，罪大不以赦。荔子紅滿山，身落鄉人社。[END]
[Q]喜魯直還用前韻再作  其一[A]梵志問故鄰，木蘭坐舊床。去恨已斷絕，歸意更淒涼。[END]
[Q]喜魯直還用前韻再作  其二[A]鷓鴣不入饌，松柏有常心。歸來應未老，但道古猶今。[END]
[Q]喜魯直還用前韻再作  其三[A]君有非常罪，幸此非常赦。收身黑水西，重入白蓮社。[END]
[Q]又再作  其一[A]多情楊畔兒，芙蓉生繞床。舊屋君未歸，蒲池已淒涼。[END]
[Q]又再作  其二[A]世人不我與，自契黄龍心。竟復何遠近，一瞬萬古今。[END]
[Q]又再作  其三[A]負罪臣宗元，移書數問赦。僅如鴈往來，羨君還里社。[END]
[Q]錢志道推官遺紗帽[A]遠贈烏紗帽，能無白也詩。山花不更插，野客莫驚窺。[END]
[Q]聞禽[A]禽鳴脫破褲，定無新易故。此語莫相譏，善貧知有素。[END]
[Q]倡嫗歎[A]萬錢買爾身，千錢買爾笑。老笑空媚人，笑死人不要。[END]
[Q]永城杜寺丞大年暮春白杏花[A]孤素發殘枝，非關比衆遲。殷勤勝菖葉，重疊爲農時。[END]
[Q]午日三首  其一[A]有酒不病飲，況無菖蒲根。空懷楚風俗，角黍弔沉魂。[END]
[Q]午日三首  其二[A]佳人五色縷，道士張囊符。瘦臂不中繫，百邪何用驅。[END]
[Q]午日三首  其三[A]百草堪爲藥，舟行不及收。岸旁蕭與艾，從聽到寒休。[END]
[Q]晚得菖蒲[A]薄暮得菖蒲，猶勝竟日無。我焉能免俗，三揖向樽壺。[END]
[Q]送叔昭上人附施屯田還宣城[A]瓶巾過江去，遠託故人船。借問風濤勢，何如杯度年。[END]
[Q]嘲江翁還接籬[A]何言恐偷樣，自是君婦懶。五日縫一巾，猶道苦未晚。[END]
[Q]始作燕子巾[A]裹髻不裹額，自名燕子巾。翼覆尾涏涏，誰問巢由人。[END]
[Q]戲謝師直[A]古錦裁詩句，班衣戲坐隅。木奴今正熟，肯效陸郎無。[END]
[Q]句  其一[A]秋花冬更開，夏實冬還結。物理性難常，人意自爲孽。[END]
[Q]金陵道[A]樓頭凝望處，落日帝王州。下有朝宗水，滔滔日夜流。[END]
[Q]曉行沙上[A]宿雨浥輕塵，沙平草樹春。遠山千萬疊，空翠欲霑人。[END]
[Q]客中雨[A]風雨正瀟瀟，孤燈伴寂寥。關心多少事，一一付芭蕉。[END]
[Q]題米友仁遠景[A]蒙蒙樹隠山，渺渺波橫海。其中一葉舟，豈有陶朱在。[END]
[Q]爲石民瞻題風雨溪橋手卷[A]煙林雨氣昏，行客苦迢遞。誰知渡溪橋，風塵滿天地。[END]
[Q]爲徐彥昌題畫扇[A]峭壁倚層霄，長松蔭幽壑。荒徑一樵歸，平沙羣鴈落。[END]
[Q]爲陳登父題畫扇[A]古澗橫小橋，竟日無人渡。紅塵隘九衢，來往不知數。[END]
[Q]遊鶴林即席分韻代率上人賦日字[A]松聲度暖風，花氣薰遲日。乘興問三三，何勞邀七七。[END]
[Q]題古木寒泉手卷[A]觱沸一谿泉，巃嵸千古木。中有避世人，陰厓結茅屋。[END]
[Q]桐廬縣作[A]荒城秋雨後，寒谷曉晴初。沙路縈紆處，柴扉蕩析餘。[END]
[Q]郊居[A]野徑晴霏斂，江郊夏日凉。夢中知是蝶，還復是蒙莊。[END]
[Q]泊湖頭[A]潦翻川蓊匌，烟靄樹模糊。小艇時呼客，龍游酒試沽。[END]
[Q]戲題[A]無人知坦腹，水影半簾苔。驚謂青蟲墮，垂絲忽上來。[END]
[Q]謝客起早自嘲[A]筆起春如海，辭窮客到家。敲門嗔不應，只是隔梅花。[END]
[Q]讀舒王集二首  其一[A]談王公所期，言霸世亦賤。不意周官書，僅似商君傳。[END]
[Q]讀舒王集二首  其二[A]周易誤輔嗣，本草誤隠居。遂令後世人，不能盡信書。[END]
[Q]秋夜五言[A]雨餘寒碧深，空烟滿庭竹。深掩讀書燈，莫惱秋禽宿。[END]
[Q]春晚[A]㶁㶁泉聲遠，流春到水涯。東風千萬恨，片片逐飛花。[END]
[Q]春閨怨[A]斜立倚東風，雙眉對春怯。何處卜歸期，花邊數飛蝶。[END]
[Q]次韵玉臺體二首  其一[A]一點傷春恨，東風罨畫樓。不知緣底事，敲碎玉搔頭。[END]
[Q]次韵玉臺體二首  其二[A]柳陰隨意綠，花片惱人香。靜院無來客，遊絲百尺長。[END]
[Q]烟脂井[A]急奏留床下，君王醉未看。應嫌江表窄，不及井中寬。[END]
[Q]種花五言[A]花發一朝喜，花落一夕愁。不如不種花，不喜亦不憂。[END]
[Q]晚氣[A]晚氣吹澄鮮，幽碧弄秋卉。得意雙蜻蜓，竟日掛竹尾。[END]
[Q]漏靜[A]漏靜知宵永，燈昏覺夜闌。隔窗響秋葉，夢不到關山。[END]
[Q]偶題[A]燒殘一篆香，睡起凭窗坐。靜中得新詩，研墨瓶花墮。[END]
[Q]夜泊[A]月沉江路黑，傍岸已三更。知近人家宿，林西犬吠聲。[END]
[Q]聽松[A]寺門松未老，早有鶴來棲。一夜枕衾冷，半天風雨啼。[END]
[Q]同俞季淵訪王脩齋遇雨次季淵韻[A]投宿西山雨，抗論由群居。冥冥白霧深，誰卧隆中廬。[END]
[Q]次酬五羊李子先見寄[A]山深萬木寂，一片古心枯。昨夜梅花月，相期道不孤。[END]
[Q]偈頌一百零二首  其六六[A]花禁冷葉紅，草敵虛嵐翠。清浄盧舍那，全身荆棘裏。[END]
[Q]偈頌一百零二首  其八九[A]一塊松根石，頑然自古來。更無人覷著，歲歲長莓苔。[END]
[Q]偈頌一百零四首  其一七[A]花禁冷葉紅，草滴虛嵐翠。清浄盧舍那，全身荆棘裏。[END]
[Q]偈頌一百一十七首  其六二[A]九月授衣天，芝峰無可授。破衲擁寒雲，對客慵開口。[END]
[Q]偈頌十九首  其三[A]萬里無寸草，出門便是草。支筇寂寞中，望斷無人到。[END]
[Q]偈頌十九首  其九[A]萬法是心光，諸緣惟性曉。本無迷悟人，祇要今日了。[END]
[Q]偈頌十九首  其一○[A]臘月三十日，臘月二十九。等是歲華終，無事窮相守。[END]
[Q]偈頌十九首  其一五[A]十萬同聚會，箇箇學無爲。此是選佛場，心空及第歸。[END]
[Q]頌古五十五首  其四[A]一塊郴州鐵，渾崙擘不開。輪槌輕擊著，雪刃暗飛來。[END]
[Q]頌古五十五首  其五[A]勢罷奴欺主，年衰鬼弄人。南泉招致得，冷泪濕衣巾。[END]
[Q]頌古五十五首  其三二[A]喫粥喫飯過，聽風聽雨眠。風光俱買盡，不費一文錢。[END]
[Q]頌古五十五首  其四五[A]九十芳春日，遊蜂競採花。花歸蜜房盡，殘葉落誰家。[END]
[Q]栖巖[A]拗折瘦藤枝，靠倒險崖句。佛祖謾尋蹤，無你湊泊處。[END]
[Q]休征[A]擊碎軒轅鏡，焚燒黄石書。瘦筇春力健，带月訪樵漁。[END]
[Q]安兄號不動求語[A]萬牛挽不回，輪槌擊不破。者樣頑石頭，世間無兩箇。[END]
[Q]破衲[A]通身百雜碎，誰解成褫得。鷄足緊收藏，當來問彌勒。[END]
[Q]題老融猿[A]危坐禪枝冷，機含毒果深。直饒捫摸著，未必死偷心。[END]
[Q]題圓澤圖[A]月下騎寒犢，三生事細論。已遭人點檢，休弄鬼精魂。[END]
[Q]杜甫騎馿遊春圖[A]客路如天遠，吟身太瘦生。無家歸未得，策蹇傍春行。[END]
[Q]李白醉騎馿圖[A]酒渴思鯨飲，金鸞早退朝。醉身扶不起，壓折老馿腰。[END]
[Q]題四蘭  其一[A]深藏巖谷裡，初不要人知。苦是香難掩，春風得意吹。[END]
[Q]題四蘭  其二[A]喜晴彈玉指，林下見幽人。楚楚湘靈樣，肌膚不染塵。[END]
[Q]題四蘭  其三[A]珮玉半零亂，繄誰吊楚英。醉香魂未返，愁聽打蓬聲。[END]
[Q]題四蘭  其四[A]一再荒林雪，全身掩薜蘿。直饒埋沒得，爭柰鼻頭何。[END]
[Q]同德閣期元侍御李博士不至各投贈二首 一[A]庭樹忽已暗，故人那不來。祗因厭煩暑，永日坐霜臺。[END]
[Q]同德閣期元侍御李博士不至各投贈二首 二[A]官榮多所繫，閑居亦愆期。高閣猶相望，青山欲暮時。[END]
[Q]灃上醉題寄滌武[A]芳園知夕燕，西郊已獨還。誰言不同賞，俱是醉花間。[END]
[Q]西郊期滌武不至書示[A]山高鳴過雨，澗樹落殘花。非關春不待，當由期自賒。[END]
[Q]灃上對月寄孔諫議[A]思懷在雲闕，泊素守中林。出處雖殊跡，明月兩知心。[END]
[Q]贈李儋侍御[A]風光山郡少，來看廣陵春。殘花猶待客，莫問意中人。[END]
[Q]寄釋子良史酒[A]秋山僧冷病，聊寄三五杯。應瀉山瓢裏，還寄此瓢來。[END]
[Q]重寄[A]復寄滿瓢去，定見空瓢來。若不打瓢破，終當費酒材。[END]
[Q]答釋子良史送酒瓢[A]此瓢今已到，山瓢知已空。且飲寒塘水，遙將回也同。[END]
[Q]覽襃子臥病一絕聊以題示[A]念子抱沈疾，霜露變滁城。獨此高窗下，自然無世情。[END]
[Q]寄璨師[A]林院生夜色，西廊上紗燈。時憶長松下，獨坐一山僧。[END]
[Q]寄盧陟[A]柳葉遍寒塘，曉霜凝高閣。累日此流連，別來成寂寞。[END]
[Q]宿永陽寄璨律師[A]遙知郡齋夜，凍雪封松竹。時有山僧來，懸燈獨自宿。[END]
[Q]雪行寄襃子[A]淅瀝覆寒騎，飄颻暗川容。行子郡城曉，披雲看杉松。[END]
[Q]偶入西齋院示釋子恆璨[A]僧齋地雖密，忘子跡要賒。一來非問訊，自是看山花。[END]
[Q]秋夜寄丘二十二員外[A]懷君屬秋夜，散步詠涼天。山空松子落，幽人應未眠。[END]
[Q]贈丘員外二首 二[A]跡與孤雲遠，心將野鶴俱。那同石氏子，每到府門趨。[END]
[Q]贈舊識[A]少年遊太學，負氣蔑諸生。蹉跎三十載，今日海隅行。[END]
[Q]和李二主簿寄淮上綦毋三[A]滿城憐傲吏，終日賦新詩。請報淮陰客，春帆浪作期。[END]
[Q]送房杭州[A]專城未四十，暫謫豈蹉跎。風雨吳門夜，惻愴別情多。[END]
[Q]聽江笛送陸侍御[A]遠聽江上笛，臨觴一送君。還愁獨宿夜，更向郡齋聞。[END]
[Q]送丘員外歸山居[A]郡閣始嘉宴，青山憶舊居。爲君量革履，且願住藍轝。[END]
[Q]答李澣三首 一[A]孤客逢春暮，緘情寄舊遊。海隅人使遠，書到洛陽秋。[END]
[Q]答李澣三首 二[A]馬卿猶有壁，漁父自無家。想子今何處，扁舟隱荻花。[END]
[Q]答李澣三首 三[A]林中觀易罷，溪上對鷗閑。楚俗饒辭客，何人最往還。[END]
[Q]荅崔都水[A]深夜竹亭雪，孤燈案上書。不遇無爲化，誰復得閒居。[END]
[Q]酬令狐司錄善福精舍見贈[A]野寺望山雪，空齋對竹林。我以養愚地，生君道者心。[END]
[Q]荅趙氏生伉[A]暫與雲林別，忽陪鴛鷺翔。看山不得去，知爾獨相望。[END]
[Q]荅王卿送別[A]去馬嘶春草，歸人立夕陽。元知數日別，要使兩情傷。[END]
[Q]答賓[A]斜月纔鑒帷，凝霜偏冷枕。持情須耿耿，故作單牀寢。[END]
[Q]懷瑯琊深標二釋子[A]白雲埋大壑，陰崖滴夜泉。應居西石室，月照山蒼然。[END]
[Q]話舊[A]存亡三十載，事過悉成空。不惜霑衣淚，併話一宵中。[END]
[Q]閶門懷古[A]獨鳥下高樹，遙知吳苑園。淒涼千古事，日暮倚閶門。[END]
[Q]登樓[A]茲樓日登眺，流歲暗蹉跎。坐厭淮南守，秋山紅樹多。[END]
[Q]善福寺閣[A]殘霞照高閣，青山出遠林。晴明一登望，瀟灑此幽襟。[END]
[Q]寒食後北樓作[A]園林過新節，風花亂高閣。遙聞擊鼓聲，蹴鞠軍中樂。[END]
[Q]夜望[A]南樓夜已寂，暗鳥動林間。不見城郭事，沈沈唯四山。[END]
[Q]晚登郡閣[A]悵然高閣望，已掩東城關。春風偏送柳，夜景欲沈山。[END]
[Q]詠玉[A]乾坤有精物，至寶無文章。雕琢爲世器，真性一朝傷。[END]
[Q]詠露珠[A]秋荷一滴露，清夜墜玄天。將來玉盤上，不定始知圓。[END]
[Q]詠水精[A]映物隨顏色，含空無表裏。持來向明月，的皪愁成水。[END]
[Q]詠珊瑚[A]絳樹無花葉，非石亦非瓊。世人何處得，蓬萊石上生。[END]
[Q]詠瑠璃[A]有色同寒冰，無物隔纖塵。象筵看不見，堪將對玉人。[END]
[Q]詠琥珀[A]曾爲老茯神，本是寒松液。蚊蚋落其中，千年猶可覿。[END]
[Q]詠曉[A]軍中始吹角，城上河初落。深沈猶隱帷，晃朗先分閣。[END]
[Q]詠夜[A]明從何處去，暗從何處來。但覺年年老，半是此中催。[END]
[Q]詠聲[A]萬物自生聽，太空恆寂寥。還從靜中起，却向靜中消。[END]
[Q]野居書情[A]世事日可見，身名良蹉跎。尚瞻白雲嶺，聊作負薪歌。[END]
[Q]郡齋臥疾絕句[A]香爐宿火滅，蘭燈宵影微。秋齋獨臥病，誰與覆寒衣。[END]
[Q]同襃子秋齋獨宿[A]山月皎如燭，風霜時動竹。夜半鳥驚栖，窗間人獨宿。[END]
[Q]秋夜一絕[A]高閣漸凝露，涼葉稍飄闈。憶在南宮直，夜長鐘漏稀。[END]
[Q]詠春雪[A]裴回輕雪意，似惜豔陽時。不悟風花冷，翻令梅柳遲。[END]
[Q]對殘燈[A]獨照碧窗久，欲隨寒燼滅。幽人將遽眠，解帶翻成結。[END]
[Q]見紫荆花[A]雜英紛已積，含芳獨暮春。還如故園樹，忽憶故園人。[END]
[Q]翫螢火[A]時節變衰草，物色近新秋。度月影纔斂，繞竹光復流。[END]
[Q]移海榴[A]葉有苦寒色，山中霜霰多。雖此蒙陽景，移根意如何。[END]
[Q]題桐葉[A]參差剪綠綺，瀟灑覆瓊柯。憶在灃東寺，偏書此葉多。[END]
[Q]池上[A]郡中臥病久，池上一來賒。榆柳飄枯葉，風雨倒橫查。[END]
[Q]西塞山[A]勢從千里奔，直入江中斷。嵐橫秋塞雄，地束驚流滿。[END]
[Q]夜聞獨鳥啼[A]失侶度山覓，投林舍北啼。今將獨夜意，偏知對影栖。[END]
[Q]聞鴈[A]故園眇何處，歸思方悠哉。淮南秋雨夜，高齋聞鴈來。[END]
[Q]上皇三臺[A]不寐倦長更，披衣出戶行。月寒秋竹冷，風切夜窗聲。[END]
[Q]九日[A]一爲吳郡守，不覺菊花開。始有故園思，且喜衆賓來。[END]
[Q]滅胡曲[A]都護新滅胡，士馬氣亦麤。蕭條虜塵淨，突兀天山孤。[END]
[Q]尚書念舊垂賜袍衣率題絕句獻上以申感謝[A]富貴情還在，相逢豈間然。綈袍更有贈，猶荷故人憐。[END]
[Q]憶長安曲二章寄龐{氵寉} 一[A]東望望長安，正值日初出。長安不可見，喜見長安日。[END]
[Q]憶長安曲二章寄龐{氵寉} 二[A]長安何處在，只在馬蹄下。明日歸長安，爲君急走馬。[END]
[Q]寄韓樽[A]夫子素多疾，別來未得書。北庭苦寒地，體內今何如。[END]
[Q]醉裏送裴子赴鎮西[A]醉後未能別，待醒方送君。看君走馬去，直上天山雲。[END]
[Q]題井陘雙谿李道士所居[A]五粒松花酒，雙谿道士家。唯求縮却地，鄉路莫教賒。[END]
[Q]題雲際南峰眼上人讀經堂[A]結宇題三藏，焚香老一峰。雲間獨坐臥，祗是對山松。[END]
[Q]題梁鍠城中高居[A]高住最高處，千家恆眼前。題詩飲酒後，只對諸峰眠。[END]
[Q]題三會寺蒼頡造字臺[A]野寺荒臺晚，寒天古木悲。空堦有鳥跡，猶似造書時。[END]
[Q]日沒賀延磧作[A]沙上見日出，沙上見日沒。悔向萬里來，功名是何物。[END]
[Q]西過渭州見渭水思秦川[A]渭水東流去，何時到雍州。憑添兩行淚，寄向故園流。[END]
[Q]經隴頭分水[A]隴水何年有，潺潺逼路傍。東西流不歇，曾斷幾人腸。[END]
[Q]秋思[A]那知芳歲晚，坐見寒葉墮。吾不如腐草，翻飛作螢火。[END]
[Q]行軍九日思長安故園[A]強欲登高去，無人送酒來。遙憐故園菊，應傍戰場開。[END]
[Q]戲題關門[A]來亦一布衣，去亦一布衣。羞見關城吏，還從舊路歸。[END]
[Q]歎白髮[A]白髮生偏速，交人不奈何。今朝兩鬢上，更較數莖多。[END]
[Q]題平陽郡汾橋邊柳樹[A]此地曾居住，今來宛似歸。可憐汾上柳，相見也依依。[END]
[Q]失題[A]帝鄉北近日，瀘口南連蠻。何當遇長房，縮地到京關。[END]
[Q]擣衣[A]日暮遠天青，霜風入後庭。洞房寒未掩，砧杵夜泠泠。[END]
[Q]吳聲子夜歌[A]淨掃黃金堦，飛霜皓如雪。下簾彈箜篌，不忍見秋月。[END]
[Q]贈李中華[A]莫向嵩山去，神仙多誤人。不如朝魏闕，天子重賢臣。[END]
[Q]別離情所鍾十二章章四句送定叟弟之官嚴陵  其一[A]別離情所鍾，會合意無斁。如何僅踰歲，復賦弟行役。[END]
[Q]別離情所鍾十二章章四句送定叟弟之官嚴陵  其二[A]歲律亦已暮，風烈雪漫漫。去路阻且長，念子衣裘單。[END]
[Q]別離情所鍾十二章章四句送定叟弟之官嚴陵  其三[A]嚴之水淪漪，其山復蒼蒼。子陵釣游地，草木有餘光。[END]
[Q]別離情所鍾十二章章四句送定叟弟之官嚴陵  其四[A]我昔臨此州，民容拙使君。子行爲多謝，慰彼無毫分。[END]
[Q]別離情所鍾十二章章四句送定叟弟之官嚴陵  其五[A]別駕亦何事，休戚理則同。但使民受惠，無論別駕功。[END]
[Q]別離情所鍾十二章章四句送定叟弟之官嚴陵  其六[A]巍巍孤高亭，念我昔所喟。子也時一登，千載起立志。[END]
[Q]別離情所鍾十二章章四句送定叟弟之官嚴陵  其七[A]義路本如砥，利徑劇羊腸。何以書子紳，世德不可忘。[END]
[Q]別離情所鍾十二章章四句送定叟弟之官嚴陵  其八[A]自昔謹交際，人情易因循。敬始以念終，君子貴守身。[END]
[Q]別離情所鍾十二章章四句送定叟弟之官嚴陵  其九[A]鄰邦呂正字，質疑時以書。校官有袁子，苦語莫厭渠。[END]
[Q]別離情所鍾十二章章四句送定叟弟之官嚴陵  其一○[A]藐茲遺體重，相對子與予。祝子以自愛，念不忝厥初。[END]
[Q]別離情所鍾十二章章四句送定叟弟之官嚴陵  其一一[A]雲滿南陽陌，書藏善和宅。行行重回首，無使歸思隔。[END]
[Q]別離情所鍾十二章章四句送定叟弟之官嚴陵  其一二[A]送子目力短，朔風吹我裾。心焉獨如結，子也當念予。[END]
[Q]平時兄弟間十三章章四句送定叟弟之官桂林  其一[A]平時兄弟間，未省別離味。別時已不堪，別後何由慰。[END]
[Q]平時兄弟間十三章章四句送定叟弟之官桂林  其二[A]庭萱既荒蕪，綵綬委塵土。子嘆予咨嗟，寒窗夜風雨。[END]
[Q]平時兄弟間十三章章四句送定叟弟之官桂林  其三[A]逮此閑暇日，頼有先世書。與子共紬繹，舍去情何如。[END]
[Q]平時兄弟間十三章章四句送定叟弟之官桂林  其四[A]嗚呼忠獻公，典則垂後裔。遺言故在耳，夕惕當自厲。[END]
[Q]平時兄弟間十三章章四句送定叟弟之官桂林  其五[A]何以嗣先烈，匪論達與窮。永惟正大體，不遠日用中。[END]
[Q]平時兄弟間十三章章四句送定叟弟之官桂林  其六[A]履度如履冰，猶恐有不及。毫釐儻不念，放去如决拾。[END]
[Q]平時兄弟間十三章章四句送定叟弟之官桂林  其七[A]事業無欲速，燕逸不可求。速成適多害，求逸翻百憂。[END]
[Q]平時兄弟間十三章章四句送定叟弟之官桂林  其八[A]南山有佳木，柯葉正敷榮。願圖歲晚功，大用寧小成。[END]
[Q]平時兄弟間十三章章四句送定叟弟之官桂林  其九[A]歲晚豈不念，風雨漂摇之。但當護木根，紛紜爾何爲。[END]
[Q]平時兄弟間十三章章四句送定叟弟之官桂林  其一○[A]嶺海坐清靜，府公金玉姿。幕府省文書，簡編可委蛇。[END]
[Q]平時兄弟間十三章章四句送定叟弟之官桂林  其一一[A]十步有茂草，會府宜多賢。親仁古所貴，更誦伐木篇。[END]
[Q]平時兄弟間十三章章四句送定叟弟之官桂林  其一二[A]聞之元城公，南州宜止酒。止酒縱未能，少飲還得不。[END]
[Q]平時兄弟間十三章章四句送定叟弟之官桂林  其一三[A]子行日以遠，我思日以長。政或少閒暇，書來不可忘。[END]
[Q]城南雜詠二十首 納湖[A]原原錫潭水，匯此南城陰。岸花有開落，水盈無淺深。[END]
[Q]城南雜詠二十首 東渚[A]團團凌風桂，宛在水之東。月色穿林影，却下碧波中。[END]
[Q]城南雜詠二十首 詠歸橋[A]四序有佳趣，今古蓋共茲。橋邊獨微吟，回首忘所之。[END]
[Q]城南雜詠二十首 船齋[A]窗低蘆葦秋，便有江湖思。久已倦垂綸，游魚不須避。[END]
[Q]城南雜詠二十首 麗澤[A]長哦伐木篇，佇立以望子。日暮飛鳥歸，門前長春水。[END]
[Q]城南雜詠二十首 蘭澗[A]藝蘭北澗側，澗曲風紆餘。願言植根固，芬芳長慰予。[END]
[Q]城南雜詠二十首 山齋[A]疊石小崢嶸，修篁高下生。地偏人迹罕，古井轆轤鳴。[END]
[Q]城南雜詠二十首 書樓[A]高樓出林杪，中有千載書。昔人不可見，倚檻意何如。[END]
[Q]城南雜詠二十首 蒙軒[A]開軒僅尋丈，水竹亦蕭疎。客來須起敬，題榜了翁書。[END]
[Q]城南雜詠二十首 石瀨[A]流泉自清寫，觸石短長鳴。窮年竹根底，和我讀書聲。[END]
[Q]城南雜詠二十首 卷雲亭[A]雲生山氣佳，雲卷山色靜。隠几亦何心，此意相與永。[END]
[Q]柳堤[A]前年種垂柳，已復如許長。長條莫攀折，留待映滄浪。[END]
[Q]柳堤 月榭[A]危闌明倒影，面面湧金波。何處無佳月，惟應此地多。[END]
[Q]柳堤 濯清亭[A]芙蓉豈不好，濯濯清漣漪。采之不盈把，怊悵暮忘饑。[END]
[Q]柳堤 西嶼[A]繫舟西岸邊，幅巾自來去。島嶼花木深，蟬鳴不知處。[END]
[Q]柳堤 琮琤谷[A]幽谷竹成陰，懸流著石清。不妨風月夕，來此聽琮琤。[END]
[Q]柳堤 梅堤[A]亭亭堤上梅，歷歷波間影。歲晚憶夫君，寂寞煙渚靜。[END]
[Q]柳堤 聽雨舫[A]風吹渡頭雨，摵摵蓬上聲。欣然會心處，端復與誰評。[END]
[Q]柳堤 采菱舟[A]散策下亭阿，水清魚可數。却上采菱舟，乘風過南浦。[END]
[Q]柳堤 南阜[A]湘水接洞庭，秋山見遥碧。南阜時一登，搔首意無斁。[END]
[Q]和元晦方廣版屋[A]葺蓋非陶埴，年深自碧差。如何亂心曲，不忍誦秦詩。[END]
[Q]題曾氏山園十一詠 尚絅堂[A]昔人爲己學，深旨妙隠微。三復尚絅章，服膺願無違。[END]
[Q]題曾氏山園十一詠 夕陽臺[A]日暮天無風，岸巾夕陽中。回首發遐想，明月已升東。[END]
[Q]題曾氏山園十一詠 橘沜[A]我家湘水濱，年年賦徠服。君家百畝田，晚歲千樹綠。[END]
[Q]題曾氏山園十一詠 霜傑[A]種松苦難長，松長還耐久。莫作目前思，但種門前柳。[END]
[Q]題曾氏山園十一詠 菊隠[A]不肯競桃李，甘心同艾蒿。德人一題品，愈覺風味高。[END]
[Q]題曾氏山園十一詠 君子亭[A]嘉蓮秉嘉質，解后逢賞音。翁豈玩物者，寄意一何深。[END]
[Q]題曾氏山園十一詠 蓼步[A]扁舟橫薄莫，渺渺蓼知秋。家山有江湖，何必賦遠遊。[END]
[Q]題曾氏山園十一詠 北山[A]南山煙雨霏，北山風露多。衣沾非所惜，屨濕知如何。[END]
[Q]題曾氏山園十一詠 梅沼[A]寒梅只自芳，野水有餘清。山空歲云暮，妙意相發明。[END]
[Q]題曾氏山園十一詠 桃花塢[A]花開山與明，花落水流去。行人欲尋源，只在山深處。[END]
[Q]題曾氏山園十一詠 吟風橋[A]橋邊風月佳，俯仰有餘思。無忘履冰心，方識吟風意。[END]
[Q]柳色[A]春到四經旬，元來未見春。柳條將軟碧，爭獻上番新。[END]
[Q]行圃二首  其一[A]摘杞搜枯梗，攀花脫脆包。蝶呈新樣粉，柳送隔城梢。[END]
[Q]轎中絕句[A]雪洗林花頰，金挼隴麥髯。捲簾雙眼遠，隔樹一峰尖。[END]
[Q]憂患感歎二首  其一[A]醉裏還多感，醒來却更愁。醉醒都不是，愁感幾時休。[END]
[Q]遠峰[A]孤巘秀何似，碧蓮含未開。誰將脩月斧，斸取一尖來。[END]
[Q]明發梅州[A]市小山城寂，船稀野渡忙。金暄梅蕊日，玉冷草根霜。[END]
[Q]湯田早行見李花甚盛二首  其一[A]此地先春信，年年只是梅。南中春更早，臘日李花開。[END]
[Q]湯田早行見李花甚盛二首  其二[A]似妬梅花早，同時鬭雪膚。新年三二月，還解再開無。[END]
[Q]雨中道旁叢竹[A]竹色豈不好，道旁端可嗔。只教寒雨裏，將冷洒行人。[END]
[Q]鑷白[A]止酒愁無那，哦詩意已闌。鑷髭非急務，也遣半時閑。[END]
[Q]近峽[A]望峽初愁遠，當前忽不知。如何船進處，却在棹停時。[END]
[Q]回望峽山二首  其一[A]英州挽不來，峽山推不去。行了一日船，依舊朝來處。[END]
[Q]回望峽山二首  其二[A]浪喜出峽來，峽亦何曾出。兩岸只無山，依舊江刻屈。[END]
[Q]雙峰定水璘老送木犀香五首  其一[A]春得鄞江信，香從定水來。今年有奇事，正月木犀開。[END]
[Q]雙峰定水璘老送木犀香五首  其二[A]萬杵黄金屑，九烝碧梧骨。詩老坐雪窗，天香來月窟。[END]
[Q]雙峰定水璘老送木犀香五首  其三[A]山童不解事，著火太酷烈。要輸不盡香，急喚薄銀葉。[END]
[Q]雙峰定水璘老送木犀香五首  其四[A]傳語雙峰老，汝師是如來。如何一瓣香，却爲楊誠齋。[END]
[Q]雙峰定水璘老送木犀香五首  其五[A]誰言定水禪，入定似枯木。飛入廣寒宮，收得香萬斛。[END]
[Q]人日出游湖上十首  其一[A]放閘冷泉亭，抽動一天碧。平地跳雪山，晴空下霹靂。[END]
[Q]人日出游湖上十首  其二[A]去時數點雨，歸時數片雪。雨雪兩不多，山路雙清絕。[END]
[Q]人日出游湖上十首  其三[A]舊臘緣多雪，新年未有梅。殷勤下天竺，隔水兩株開。[END]
[Q]人日出游湖上十首  其四[A]肩輿豈不穩，萬象非我有。呼童換馬來，湖山落吾手。[END]
[Q]人日出游湖上十首  其五[A]樹隠重重竹，溪穿曲曲峰。林深那有寺，煙遠忽聞鐘。[END]
[Q]人日出游湖上十首  其六[A]城中雪一尺，山中雪一丈。地上都已消，却在松梢上。[END]
[Q]人日出游湖上十首  其七[A]去歲遊春屐，苔痕故可尋。人家隨岸遠，塔影落湖深。[END]
[Q]人日出游湖上十首  其八[A]客愛清殊絕，僧愁凍不勝。可憐兜率寺，齋供一湖冰。[END]
[Q]人日出游湖上十首  其九[A]上竺雪來時，四山都作凍。團團玉屏風，圍繞渾無縫。[END]
[Q]人日出游湖上十首  其一○[A]此行殊匆匆，天色不肯借。更待海棠晴，滿意孤山下。[END]
[Q]立秋[A]茲晨戒流火，商飇早已驚。雲天收夏色，木葉動秋聲。[END]
[Q]別落花[A]風豔霏霏去，羈人處處游。明年縱相見，不在此枝頭。[END]
[Q]貧女[A]豈是昧容華，豈不知機織。自是生寒門，良媒不相識。[END]
[Q]幽思[A]金爐煙靄微，錦釭殘影滅。出戶獨裴回，落花滿明月。[END]
[Q]遇邊使[A]累年無的信，每夜夢邊城。袖掩千行淚，書封一尺情。[END]
[Q]移住別居[A]自到西川住，唯君別有情。常逢對門遠，又隔一重城。[END]
[Q]堋口逢友人[A]艱難別離久，中外往還深。已改當時法，空餘舊日心。[END]
[Q]詣李侍郎[A]文字元無底，功夫轉到難。苦心三百首，暫請侍郎看。[END]
[Q]弔靈均[A]萬古汨羅深，騷人道不沈。明明唐日月，應見楚臣心。[END]
[Q]弔韓侍郎[A]星落少微宮，高人入古風。幾年才子淚，併寫五言中。[END]
[Q]招玉川子詠新文[A]清氣宿我心，結爲清泠音。一夜吟不足，君來相和吟。[END]
[Q]剪綵花[A]敢競桃李色，自呈刀尺功。蝶猶迷剪翠，人豈辨裁紅。[END]
[Q]春晦送客[A]野酌亂無巡，送君兼送春。明年春色至，莫作未歸人。[END]
[Q]自君之出矣[A]自君之出矣，寶鏡爲誰明。思君如隴水，長聞嗚咽聲。[END]
[Q]自君之出矣[A]自君之出矣，明鏡暗不治。思君如流水，無有窮已時。[END]
[Q]四氣[A]春禽猶競囀，夏木忽交陰。稍覺秋山遠，俄驚冬霰深。[END]
[Q]四色 一[A]壺中冰始結，盤上露初圓。何意瑤池雪，欲奪鶴毛鮮。[END]
[Q]四色 二[A]道士牛已至，仙家鳥亦來。骨爲神不朽，眼向故人開。[END]
[Q]四色 三[A]勞魴蓮渚內，汗馬火旂間。平生血誠盡，不獨左輪殷。[END]
[Q]四色 四[A]已見池盡墨，誰言突不黔。漆身恩未報，貂裘弊豈嫌。[END]
[Q]大言[A]四溟杯淥醑，五嶽髻青螺。揮汗曾成雨，畫地亦成河。[END]
[Q]細言[A]蚊眉自可託，蝸角豈勞爭。欲効絲毫力，誰知螻蟻誠。[END]
[Q]山中桂[A]八樹拂丹霄，四時青不凋。秋風何處起，先褭最長條。[END]
[Q]蘆花[A]夾岸復連沙，枝枝搖浪花。月明渾似雪，無處認漁家。[END]
[Q]江邊柳[A]嫋嫋古堤邊，青青一樹煙。若爲絲不斷，留取繫郎船。[END]
[Q]江上山[A]綺霞明赤岸，錦纜繞丹枝。楚客正愁絕，西風且莫吹。[END]
[Q]游絲[A]游絲何所似，應最似春心。一向風前亂，千條不可尋。[END]
[Q]柳絮[A]無風纔到地，有風還滿空。緣渠偏似雪，莫近鬢毛生。[END]
[Q]殘鶯[A]花闌鶯亦嬾，不語似含情。何言百囀舌，唯餘一兩聲。[END]
[Q]早蟬[A]一聲清溽暑，幾處促流年。志士心偏苦，初聞獨泫然。[END]
[Q]秋蛩[A]雨絕蒼苔地，月斜青草階。蛩鳴誰不怨，況是正離懷。[END]
[Q]江上聞猨[A]楓岸月斜明，猨啼旅夢驚。愁多腸易斷，不待第三聲。[END]
[Q]折柳贈行人[A]那言柳亂垂，盡日任風吹。欲識千條恨，和煙折一枝。[END]
[Q]題蒲葵扇[A]傾心曾向日，在手幸搖風。羨爾逢提握，知名自謝公。[END]
[Q]贈苦行僧[A]幽深紅葉寺，清淨白毫僧。古殿長鳴磬，低頭禮晝燈。[END]
[Q]貞元八年十二月謁先主廟絕句三首 一[A]仗順繼皇業，幷吞勢由己。天命屈雄圖，誰歌大風起。[END]
[Q]貞元八年十二月謁先主廟絕句三首 二[A]得股肱賢明，能以奇用兵。何事傷客情，何人歸帝京。[END]
[Q]貞元八年十二月謁先主廟絕句三首 三[A]雄名垂竹帛，荒陵壓阡陌。終古更何聞，悲風入松栢。[END]
[Q]將赴東都上李相國[A]四海兵初偃，平津閣正開。誰知大爐火，還有不然灰。[END]
[Q]邊城柳[A]一株新柳色，十里斷孤城。爲近東西路，長懸離別情。[END]
[Q]假節邕交道由吳溪[A]停橈橫水中，舉目孤煙外。借問吳溪人，誰家有山賣。[END]
[Q]訪羊尊師[A]松下問童子，言師採藥去。只在此山中，雲深不知處。[END]
[Q]香爐峰[A]香爐一峰絕，頂在寺門前。盡是玲瓏石，時生旦暮煙。[END]
[Q]白銅鞮[A]騕褭錦障泥，樓頭日又西。留歡住不住，素齒白銅鞮。[END]
[Q]楊叛兒[A]哀怨楊叛兒，駘蕩郎知否。香死博山爐，煙生白門柳。[END]
[Q]春寒[A]亂雪從教舞，回風任聽吹。春寒能作底，已被柳條欺。[END]
[Q]廬山獨夜[A]寒空五老雪，斜月九江雲。鐘聲知何處，蒼蒼樹裏聞。[END]
[Q]天台獨夜[A]銀地秋月色，石梁夜溪聲。誰知屐齒盡，爲破煙苔行。[END]
[Q]送寒巖歸士[A]不挂絲纊衣，歸向寒巖棲。寒巖風雪夜，又過巖前溪。[END]
[Q]送陳司馬[A]家寄茅洞中，身遊越城下。寧知許長史，不憶陳司馬。[END]
[Q]武夷山仙城[A]武夷無上路，毛徑不通風。欲共麻姑住，仙城半在空。[END]
[Q]避暑二首 一[A]一株金染密，數畝碧鮮疎。避暑臨溪坐，何妨直釣魚。[END]
[Q]避暑二首 二[A]斑多筒簟冷，髮少角冠清。避暑長林下，寒蟬又有聲。[END]
[Q]浙西李尚書奏毀淫昏廟[A]傳聞廢淫祀，萬里靜山陂。欲慰靈均恨，先燒靳尚祠。[END]
[Q]酬相公再遊雲門寺[A]遠羨五雲路，逶迤千騎回。遺簪唯一去，貴賞不重來。[END]
[Q]杭州祝濤頭二首 一[A]不道沙堤盡，猶欺石棧頑。寄言飛白雪，休去打青山。[END]
[Q]杭州祝濤頭二首 二[A]倒打錢塘郭，長驅白浪花。吞吳休得也，輸却五千家。[END]
[Q]問漁叟[A]生事同漂梗，機心在野船。如何臨逝水，白髮未忘筌。[END]
[Q]雲封菴[A]登巖背山河，立石秋風裏。隱見浙江濤，一尺東溝水。[END]
[Q]題奇石[A]蘊玉抱清輝，閑庭日瀟灑。塊然天地間，自是孤生者。[END]
[Q]房公舊竹亭聞琴緬慕風流神期如在因重題此作[A]流水音長在，青霞意不傳。獨悲形解後，誰聽廣陵絃。[END]
[Q]題羅浮石[A]清景持芳菊，涼天倚茂松。名山何必去，此地有羣峰。[END]
[Q]僕射相公偶話於故集賢張學士廳寫得德裕與僕射舊唱和詩其時和者五人惟僕射與德裕皆列高位淒然懷舊輒獻此詩[A]賦感鄰人篴，詩留夫子牆。延年如有作，應不用山王。[END]
[Q]無題[A]松倚蒼崖老，蘭臨碧洞衰。不勞鄰舍篴，吹起舊時悲。[END]
[Q]題冠蓋里[A]偶來冠蓋里，媿是舊三公。自喜無兵術，輕裘上閟宮。[END]
[Q]雪霽晨起[A]雪覆寒溪竹，風卷野田蓬。四望無竹跡，誰憐孤老翁。[END]
[Q]嶺外守歲[A]冬逐更籌盡，春隨斗柄回。寒暄一夜隔，客鬢兩年催。[END]
[Q]記韋楚老不遇[A]昔日徵黃綺，余慚在鳳池。今來招隱士，恨不見瓊枝。[END]
[Q]新成小亭月夜[A]已被月知處，斬新風到來。無人伴幽境，多取木蘭栽。[END]
[Q]驚雪[A]怪得北風急，前庭如月輝。天人寧許巧，翦水作花飛。[END]
[Q]聞早蟬[A]落日早蟬急，客心聞更愁。一聲來枕上，夢裏故園秋。[END]
[Q]別劉端公[A]連騎出都門，秋蟬噪高柳。落日辭故人，自醉不關酒。[END]
[Q]應制賀邊軍支春衣 一[A]去歲雖無戰，今年未得歸。皇恩何以報，春日得春衣。[END]
[Q]應制賀邊軍支春衣 二[A]挾纊非真纊，分衣是假衣。從今貔武士，不憚戍金微。[END]
[Q]盛山十二詩 隱月岫[A]初映鉤如線，終銜鏡似鉤。遠澄秋水色，高倚曉河流。[END]
[Q]盛山十二詩 流桮渠[A]激曲縈飛箭，浮溝泛滿巵。將來山太守，早向習家池。[END]
[Q]盛山十二詩 竹巖[A]不資冬日秀，爲作暑天寒。先植誠非鳳，來翔定是鸞。[END]
[Q]盛山十二詩 繡衣石榻[A]巉巉雪中嶠，磊磊標方峭。勿爲枕蒼山，還當礎清廟。[END]
[Q]盛山十二詩 宿雲亭[A]雨合飛危砌，天開卷曉窗。齊平聯郭柳，帶繞抱城江。[END]
[Q]盛山十二詩 梅谿[A]夾岸凝清素，交枝漾淺淪。味調方薦實，臘近又先春。[END]
[Q]盛山十二詩 桃塢[A]噴日舒紅景，通蹊茂綠陰。終期王母摘，不羨武陵深。[END]
[Q]盛山十二詩 胡盧沼[A]疏鑿徒爲巧，圓窪自可澄。倒花紛錯秀，鑑月靜涵冰。[END]
[Q]盛山十二詩 茶嶺[A]顧渚吳商絕，蒙山蜀信稀。千叢因此始，含霞紫英肥。[END]
[Q]盛山十二詩 盤石磴[A]繚繞緣雲上，璘玢甃玉聯。高高曾幾折，極目瞰秋鳶。[END]
[Q]盛山十二詩 琵琶臺[A]褊地難層土，因厓遂削成。淺深嵐嶂色，盡向此中呈。[END]
[Q]盛山十二詩 上士缾泉[A]綆汲豈無井，顛崖貴非浚。願灑塵垢餘，一雨根莖潤。[END]
[Q]句[A]霜樹鳥棲夜，空街雀報明。碧山相倚暮，歸鴈一行斜。[END]
[Q]和晉公三首 一[A]鳳儀常欲附，蚊力自知微。願假罇罍末，膺門自此依。[END]
[Q]和晉公三首 二[A]貂蟬公獨步，鴛鷺我同羣。插羽先飛酒，交鋒便著文。[END]
[Q]和晉公三首 三[A]窮陰初莽蒼，離思漸氛氳。殘雪午橋岸，斜陽伊水濱。[END]
[Q]古風二首 一[A]春種一粒粟，秋成萬顆子。四海無閑田，農夫猶餓死。[END]
[Q]古風二首 二[A]鋤禾日當午，汗滴禾下土。誰知盤中餐，粒粒皆辛苦。[END]
[Q]句[A]君詠風月夕，余當童稚年。閑窗讀書罷，偷詠左司篇。[END]
[Q]送僧南遊[A]且攀隋宮柳，莫憶江南春。師有懷鄉志，未爲無事人。[END]
[Q]范真傳侍御累有寄因奉酬十首 三[A]雲髻鳳文細，對君歌少年。萬金酬一顧，可惜十千錢。[END]
[Q]范真傳侍御累有寄因奉酬十首 四[A]玉管傾杯樂，春園鬬草情。野花無限意，處處逐人行。[END]
[Q]范真傳侍御累有寄因奉酬十首 五[A]聞道中山酒，一杯千日醒。黃鶯似傳語，勸酒太叮嚀。[END]
[Q]范真傳侍御累有寄因奉酬十首 六[A]紅袂歌聲起，因君始得聞。黃昏小垂手，與我駐浮雲。[END]
[Q]范真傳侍御累有寄因奉酬十首 七[A]相勸醉年華，莫醒春日斜。春風宛陵道，萬里晉陽花。[END]
[Q]范真傳侍御累有寄因奉酬十首 八[A]碧綠草縈堤，紅藍花滿溪。願君常踐蹋，莫使暗萋萋。[END]
[Q]范真傳侍御累有寄因奉酬十首 九[A]萋萋巫峽雲，楚客莫留恩。歲久晉陽道，誰能向太原。[END]
[Q]范真傳侍御累有寄因奉酬十首 十[A]歲酒勸屠蘇，楚聲山鷓鴣。春風入君意，千日不須臾。[END]
[Q]玉清壇[A]上陽宮裏女，玉色楚人多。西信無因得，東遊奈樂何。[END]
[Q]宿晦上人房[A]野客訪琴僧，夜午月又午。爲我彈薰風，似聽重華語。[END]
[Q]送弟侑[A]武昌古名地，英秀森琳琅。既號詩書窟，復稱雲水鄉。[END]
[Q]上元雨[A]淡月微雲外，街泥小雨餘。人如墟市散，燈似曉星疏。[END]
[Q]送舒殿丞[A]讀碑經峴首，貰酒過宜城。莫問依劉事，休傷吊屈情。[END]
[Q]南浦[A]春色入垂楊，煙波漲南浦。落日動離魂，江花泣微雨。[END]
[Q]有寄[A]金陵煙草綠，玉塞霜天白。萬里隔關山，年來斷消息。[END]
[Q]有懷[A]秦川春婉晚，漢水路迢遥。不待凭危檻，離魂已暗銷。[END]
[Q]閑夜圍棋作[A]歸山終未遂，折桂復何時。且共江人約，松軒雪夜棋。[END]
[Q]紙鳶[A]碧落秋方靜，騰空力尚微。清風如可託，終共白雲飛。[END]
[Q]春雨[A]散亂縈花塢，空濛暗柳堤。望迴腸已斷，何處更鶑啼。[END]
[Q]聞笛[A]平野人歸後，孤城日落時。西風聞一笛，惆悵憶桓伊。[END]
[Q]殘月  其二[A]光隨春漏細，影共夕煙流。若近明河沒，還疑墜玉鈎。[END]
[Q]早秋二絕  其二[A]一聽早蟬響，坐悲芳歲闌。新秋空索寞，前事但心酸。[END]
[Q]送人遊邊[A]遠行當歲暮，冰雪路難分。疋馬陽關外，邊聲落日聞。[END]
[Q]送轉運梅學士巡邊郡四首  其一[A]悵飲惜離羣，窮邊去路分。雪深山館夜，孤雁背燈聞。[END]
[Q]送轉運梅學士巡邊郡四首  其二[A]絕塞程方遠，窮陰歲欲殘。石城歸夢斷，隴月照人寒。[END]
[Q]送轉運梅學士巡邊郡四首  其三[A]水遠沉來信，山長疊去愁。夜深關月白，休凭驛邊樓。[END]
[Q]送轉運梅學士巡邊郡四首  其四[A]夙駕巡邊徼，歸程隔亂山。長安花木麗，春苑待君還。[END]
[Q]長安春望感懷[A]灞岸春波遠，秦川暮雨微。凭高正愁絕，煙樹更斜暉。[END]
[Q]春晝[A]午晝花陰靜，春風數蝶飛。坐來生遠思，深院燕初歸。[END]
[Q]江上晚望[A]寒鐘來極浦，古寺隔重巖。斜日搘頤坐，天涯落月帆。[END]
[Q]送人往嶺表[A]炎光君此去，旅恨杳何窮。海樹瘴煙黑，蠻村山路中。[END]
[Q]宮詞[A]長門秋夜雨，窗外滴寒聲。悔不先辭輦，應無別恨生。[END]
[Q]杜陵[A]燕有情還至，花無主亂開。杜陵人不見，夜月自徘徊。[END]
[Q]偶書[A]往事都如夢，流年只斷魂。不堪春盡日，細雨欲黄昏。[END]
[Q]途次三絕  其一[A]秋風故關路，蟬噪日斜時。有客驅征馬，茫茫天一涯。[END]
[Q]途次三絕  其二[A]大澤荒草闊，行人心慘悽。邊雲時斷續，流水自東西。[END]
[Q]途次三絕  其三[A]沙闊戍樓迥，風高邊日清。遲遲驅疋馬，何處問歸程。[END]
[Q]和人春暮  其二[A]昔曾過洛浦，遺恨寫蒼苔。往事詩空在，春深我獨來。[END]
[Q]早行[A]嚴鐘將報曙，遊子已登途。野火時明滅，殘星似有無。[END]
[Q]華山[A]祇有天在上，更無山與齊。舉頭紅日近，回首白雲低。[END]
[Q]新月[A]未審初三月，嫦娥怨阿誰。嬾開十分鏡，祇畫一邊眉。[END]
[Q]縱魚[A]放汝入長江，養教鱗角出。風雲際會時，莫道不相識。[END]
[Q]題朝元閣[A]朝元高閣迥，秋毫無隠情。浮雲忽以蔽，不見漁陽城。[END]
[Q]古寺偈[A]殿古寒爐空，流塵暗金碧。獨坐偶無人，又得真消息。[END]
[Q]國清寺[A]南越第一寺，偶來心地真。却嫌橋下水，流去入紅塵。[END]
[Q]潮陽作  其一[A]景淡花初落，寒生海上潮。門前歸北路，微雨柳垂條。[END]
[Q]潮陽作  其二[A]靜院鶑啼竹，幽闌蝶在花。登臨轉惆悵，斜日兩三家。[END]
[Q]閑步過芳菲園[A]盡日芳菲園，不見芳菲好。茂草與斜陽，脈脈情多少。[END]
[Q]天聖間入參大政復寄題二章  其一[A]羅浮山下郡，樓閣枕滄溟。誰得閑中意，清風野吏亭。[END]
[Q]天聖間入參大政復寄題二章  其二[A]山好曾留句，城高復創亭。登臨千萬境，誰與畫爲屏。[END]
[Q]詩一首[A]雨網蛛絲斷，風枝鳥夢摇。詩家零落景，采拾合如樵。[END]
[Q]普濟院[A]山遠峰峰碧，林疏葉葉紅。憑闌對僧語，如在畫圖中。[END]
[Q]元日[A]甲子今重數，生涯只自憐。殷勤元日日，欹午又明年。[END]
[Q]公子家[A]種花滿西園，花發青樓道。花下一禾生，去之爲惡草。[END]
[Q]田家二首 一[A]父耕原上田，子劚山下荒。六月禾未秀，官家已修倉。[END]
[Q]田家二首 二[A]鋤田當日午，汗滴禾下土。誰念盤中餐，粒粒皆辛苦。[END]
[Q]雜怨[A]良人昨日去，明月又不圓。別時各有淚，零落青樓前。[END]
[Q]烏夜啼[A]衆鳥各歸枝，烏烏爾不棲。還應知妾恨，故向綠窗啼。[END]
[Q]起夜來[A]念遠心如燒，不覺中夜起。桃花帶露泛，立在月明裏。[END]
[Q]古別離[A]欲別牽郎衣，問郎遊何處。不恨歸日遲，莫向臨邛去。[END]
[Q]長安道[A]此地無駐馬，夜中猶走輪。所以路傍草，少於衣上塵。[END]
[Q]遊子行[A]萱草生堂階，遊子行天涯。慈親倚門望，不見萱草花。[END]
[Q]漁家[A]擁棹思悠悠，更深泛積流。唯將一星火，何處宿蘆洲。[END]
[Q]送人及第歸海東[A]東風日邊起，草木一時春。自笑中華路，年年送遠人。[END]
[Q]對月二首 一[A]圓魄上寒空，皆言四海同。安知千里外，不有雨兼風。[END]
[Q]對月二首 二[A]盈缺青冥外，東風萬古吹。何人種丹桂，不長出輪枝。[END]
[Q]蒼頡臺[A]先賢憂民詐，觀跡成綱紀。自有書契來，爭及結繩理。[END]
[Q]荆山[A]良工指君疑，真玉却非玉。寄言懷寶人，不須傷手足。[END]
[Q]自君之出矣[A]自君之出矣，鸞鏡空塵生。思君如明月，明月逐君行。[END]
[Q]妾薄命[A]妾命何太薄，不及宮中水。時時對天顏，聲聲入君耳。[END]
[Q]君子行[A]君子慎所履，小人多所疑。尼甫至聖賢，猶爲匡所縻。[END]
[Q]吳江太湖笠澤虹橋[A]地據東吳勝，江從震澤連。萬家臨一水，千古得三賢。[END]
[Q]廬州三首  其一[A]晴湖列遠岫，萬疊來駿奔。橫入小蜀岡，金友依玉昆。[END]
[Q]巢湖[A]平湖壓郡境，血食等靈媼。豈無升斗水，活此車中薧。[END]
[Q]題封樁庫[A]每虔夕惕心，妄意遵遺業。顧予不武資，何以成戎捷。[END]
[Q]賜大理丞梁士基橫州宅生連理荔枝[A]橫浦江南岸，梁家聞世賢。一株連理木，五月荔枝天。[END]
[Q]句  其二[A]燕翼功參九，安榮世歷三。軒輝雖揜北，風教自存南。[END]
[Q]次韵譚令尹茅庵十詠  其一[A]雲卷公餘迹，鋒藏用外神。故將容足地，聊學坐禪人。[END]
[Q]次韵譚令尹茅庵十詠  其二[A]物華他日好，歲月箇中延。欲識無餘事，纔如一指禪。[END]
[Q]次韵譚令尹茅庵十詠  其三[A]歊風青苯䔿，浴月碧漣漪。僅比蝸廬客，肯慚衡泌詩。[END]
[Q]次韵譚令尹茅庵十詠  其四[A]訟少聞羅雀，囚虛識降神。借令濃野興，不負有民人。[END]
[Q]次韵譚令尹茅庵十詠  其五[A]所借非佗物，能忘是此心。弦歌時一到，駐作武城音。[END]
[Q]次韵譚令尹茅庵十詠  其六[A]到佛元非定，如仙等是家。了忘名利戰，秦晉謾彭衙。[END]
[Q]次韵譚令尹茅庵十詠  其七[A]暫爲陶令結，仍愜孝先眠。不學笙歌地，長年俗耳煎。[END]
[Q]次韵譚令尹茅庵十詠  其八[A]罅月明窗紙，凉竿掃徑塵。却應環堵在，瀟灑屬吾人。[END]
[Q]次韵譚令尹茅庵十詠  其九[A]自有幽芳對，無煩粲笑迎。清虛歸眼界，那計幻漚生。[END]
[Q]次韵譚令尹茅庵十詠  其一○[A]丈室纔鶖子，神遊殆化人。公乎聊寄迹，肯此負朝紳。[END]
[Q]揚州[A]人穿魚蟹市，路入斗牛天。雲水家千里，江山月一船。[END]
[Q]絕句  其一[A]夜色中旬後，虛堂坐幾更。臨溪猿不叫，當檻月初生。[END]
[Q]絕句  其二[A]後夜客來稀，幽齋獨掩扉。月中無旁立，草際一螢飛。[END]
[Q]句  其一[A]捲箔西風起，乘時上古臺。秋聲隨葉下，夜色带烟來。[END]
[Q]題趙團練畫江干晚景四絕  其一[A]本自江湖客，宦游常苦心。看君小平遠，懷我舊登臨。[END]
[Q]題趙團練畫江干晚景四絕  其二[A]鳥外雲峰晚，沙頭草樹晴。想初揮灑就，侍女一齊驚。[END]
[Q]題趙團練畫江干晚景四絕  其三[A]公子歌鍾裏，何從識渺茫。惟應斗帳夢，曾到水雲鄉。[END]
[Q]題趙團練畫江干晚景四絕  其四[A]曉浦烟籠樹，春江水拍空。煩君添小艇，畫我作漁翁。[END]
[Q]夢中得此[A]縞带橫秋匣，寒流烱暮堂。風塵如未息，持此奉君王。[END]
[Q]遊杭州佛日水浄慧寺[A]五里喬松徑，千年古道場。泉聲與嵐影，收拾入僧房。[END]
[Q]光華寺[A]霞通海天曙，月來東山白。共是憑欄人，誰足當秋色。[END]
[Q]玉井泉[A]雲蒸崑山液，月浸藍田英。臨風咽沆瀣，滿腹珠璣鳴。[END]
[Q]流杯橋[A]曲水分山陰，輿梁勝溱洧。一詠見高風，駟馬安足取。[END]
[Q]讀史六首  其一[A]留侯决成敗，面折愧周昌。垂老召商叟，鴻鵠自高翔。[END]
[Q]讀史六首  其二[A]諸呂更相王，陳平氣何索。千金壽絳侯，劉宗知有託。[END]
[Q]讀史六首  其三[A]賈生料吳楚，竟斃大梁城。一身不自保，痛哭空傷生。[END]
[Q]讀史六首  其四[A]桓文服荆楚，安取破國都。孔明不料敵，一世空馳驅。[END]
[Q]讀史六首  其五[A]安石善談笑，揮麈却苻秦。妄起并吞意，終殘吳越人。[END]
[Q]讀史六首  其六[A]江河浪如屋，要須滄海容。可憐狄仁傑，猶復負婁公。[END]
[Q]遺老齋絕句十二首  其一[A]杜門本畏人，門開自無客。孤坐忽三年，心空無一物。[END]
[Q]遺老齋絕句十二首  其二[A]衆音入我耳，諸色過吾目。聞見長歷然，靈源不受觸。[END]
[Q]遺老齋絕句十二首  其三[A]茲心凈無垢，尚愛南齋竹。當暑得清風，冷然若新沐。[END]
[Q]遺老齋絕句十二首  其四[A]老檜真百尺，疏竹疑千畝。紛紛霰雪中，見此歲寒友。[END]
[Q]遺老齋絕句十二首  其五[A]栽竹種松檜，十年未成陰。昔人定知我，爲我養南林。[END]
[Q]遺老齋絕句十二首  其六[A]久無叩門聲，剝啄問何故。田中有人至，昨夜盈尺雨。[END]
[Q]遺老齋絕句十二首  其七[A]我居近西城，城枕湖一曲。不到平湖上，何物禁吾足。[END]
[Q]遺老齋絕句十二首  其八[A]北臨鳳凰臺，鳳去臺亦圮。萋萋修竹林，喈喈何日至。[END]
[Q]遺老齋絕句十二首  其九[A]昔我過嵩麓，雲移見諸峰。重遊未有日，想像曀霾中。[END]
[Q]遺老齋絕句十二首  其一○[A]避事已謝客，養性不看書。書中多感遇，掩卷輒長吁。[END]
[Q]遺老齋絕句十二首  其一一[A]人言里中舊，獨有陳太丘。文若命世人，惜哉憂人憂。[END]
[Q]遺老齋絕句十二首  其一二[A]巢由老箕山，遁世聊可耳。臨流愧堯舜，又甚陳仲子。[END]
[Q]聯句嘲僧[A]玉筯插銀河，紅裙蘸碧波。更行三五步，浸着老僧窠。[END]
[Q]題三游洞石壁[A]昔年有遷客，携手醉嵌巖。去我歲已百，游人忽復三。[END]
[Q]留題石經院三首  其一[A]岧嶢山上寺，近在古城中。苦恨河流遠，長教眼力窮。[END]
[Q]留題石經院三首  其二[A]盤曲山前路，流年向此消。興亡須一弔，范叟卧山腰。[END]
[Q]留題石經院三首  其三[A]孤絕山南寺，僧居無限清。不知行道處，空聽暮鐘聲。[END]
[Q]潁昌湖上贈諸公[A]清影十分月，暗香干柄蓮。不知從此別，高會復何年。[END]
[Q]峨眉[A]四海佛宮闕，三峨不待誇。山深龍聽法，野迥鹿銜警。[END]
[Q]隨州[A]荆楚西南地，清明咫尺天。遠山猶带雪，高柳已藏煙。[END]
[Q]酬魏少府侍直史館[A]麗藻高鄭衛，專學美齊傳。容揄難有屬，筆削少能干。[END]
[Q]獨遊偶題[A]頹然一睡足，巖溜尚潺湲。面几郎山郭，寂無人世喧。[END]
[Q]朝陽巖絕句  其一[A]濯足臨澄碧，和雲臥石室。淅瀝天風生，披襟當呼吸。[END]
[Q]別石堅[A]心如一片苗，是苗皆可植。莫種誰堆培，莫容荆與棘。[END]
[Q]偈[A]丘師伯莫曉，寂寂明皎皎。日午打三更，誰人打得了。[END]
[Q]黯淡院[A]溪聲灘外急，草色兩中深。客意自南北，山光無古今。[END]
[Q]永州[A]柳侯好倔奇，頗類元道州。遂令舂陵行，至今猶風流。[END]
[Q]懷故園[A]故園歸未得，此日意何傷。獨坐水邊草，水流春日長。[END]
[Q]謝武肅王[A]雲鶴性孤單，爭堪名利關。銜恩雖入國，辭命却歸山。[END]
[Q]句[A]鏡湖中有月，處士後無人。荻笋抽高節，鱸魚躍老鱗。[END]
[Q]石橋琪樹[A]山上天將近，人間路漸遙。誰當雲裏見，知欲渡仙橋。[END]
[Q]贈賈松先輩[A]嵯峨山上石，歲歲色長新。若使盡成寶，誰爲知己人。[END]
[Q]月[A]徐徐東海出，漸漸上天衢。此夜一輪滿，清光何處無。[END]
[Q]題戶詩[A]枕有思鄉淚，門無問疾人。塵埋牀下履，風動架頭巾。[END]
[Q]逸句[A]寺隔殘潮去，採藥過泉聲。林塘秋半宿，風雨夜深來。[END]
[Q]醉吟三首 一[A]去歲無田種，今春乏酒材。從他花鳥笑，佯醉臥樓臺。[END]
[Q]醉吟三首 二[A]下調無人睬，高心又被瞋。不知時俗意，教我若爲人。[END]
[Q]醉吟三首 三[A]入市非求利，過朝不爲名。有時隨俗物，相伴且營營。[END]
[Q]夜醉臥街[A]遮莫鼕鼕動，須傾滿滿杯。金吾如借問，但道玉山頹。[END]
[Q]山居 一[A]照水冰如鑑，掃雪玉爲塵。何須問今古，便是上皇人。[END]
[Q]別章叟[A]平昔同邑里，經年不相思。今日成遠別，相對心悽其。[END]
[Q]題縉雲嶺永望館[A]人驚此路險，我愛山前深。猶恐佳趣盡，欲行且沈吟。[END]
[Q]題華山人所居[A]故人住南郭，邀我對芳樽。歡暢日云暮，不知城市喧。[END]
[Q]富貴曲[A]美人梳洗時，滿頭間珠翠。豈知兩片雲，戴却數鄉稅。[END]
[Q]詠西施[A]素面已云妖，更著花鈿飾。臉橫一寸波，浸破吳王國。[END]
[Q]富貴曲[A]美人梳洗時，滿頭間珠翠。豈知兩片雲，戴却數鄉稅。[END]
[Q]傷農[A]一粒紅稻飯，幾滴牛頷血。珊瑚枝下人，銜杯吐不歇。[END]
[Q]詠西施[A]素面已云妖，更著花鈿餙。臉橫一寸波，浸破吳王國。[END]
[Q]贈滕宗諒[A]華州回道人，來到岳陽城。別我遊何處，秋空一劒橫。[END]
[Q]賜齊州李希遇詩[A]少飲欺心酒，休貪不義財。福因慈善得，禍向巧姦來。[END]
[Q]題詩紫極宮[A]宮門一閑入，臨水憑欄立。無人知我來，朱頂鶴聲急。[END]
[Q]兜玄國懷歸詩[A]風軟景和煦，異香馥林塘。登高一長望，信美非吾鄉。[END]
[Q]題壁[A]燕市人皆去，函關馬不歸。若逢山下鬼，環上繫羅衣。[END]
[Q]遇蓮葉二客詩[A]得飲攄公酒，復登攄公舟。便得神體清，超遙曠無憂。[END]
[Q]題龍興觀壁[A]世有無窮事，生知遂百春。問程方外路，宜是上清人。[END]
[Q]贈吳生[A]露下瑤簪濕，雲生石室寒。星壇鸞鶴舞，丹竈虎龍蟠。[END]
[Q]醉歌[A]琴彈碧玉調，藥鍊白硃砂。解醞頃刻酒，能開非時花。[END]
[Q]陽春曲[A]愁見唱陽春，令人離腸結。郎去未歸家，柳自飄香雪。[END]
[Q]詩[A]常欲棲山島，閑眠玉洞寒。丹哥時引舞，來去跨雲鸞。[END]
[Q]遊春臺詩 一[A]玉幢亘碧虛，此乃真人居。裴回仍未進，邪省猶難除。[END]
[Q]遊春臺詩 二[A]日落煙水黯，驪珠色豈昏。寒光射萬里，霜縞遍千門。[END]
[Q]遊春臺詩 三[A]玉魄東方開，嫦娥逐影來。洗心兼滌目，怳若遊春臺。[END]
[Q]遊春臺詩 四[A]清波滔碧天，烏藏黯黮連。二儀不辨處，忽吐清光圓。[END]
[Q]戲吟[A]無事到揚州，相攜上酒樓。藥囊爲贈別，千載更何求。[END]
[Q]貽白永年詩[A]清秋無所事，乘露出遙天。憑杖樵人語，相期白永年。[END]
[Q]酒盡君莫沽[A]酒盡君莫沽，壺傾我當發。城市多囂塵，還山弄明月。[END]
[Q]靈響詞 一[A]此響非俗響，心知是靈仙。不曾離耳裏，高下如秋蟬。[END]
[Q]靈響詞 二[A]入夜聲則厲，在晝聲則微。神靈斥衆惡，與我作風威。[END]
[Q]靈響詞 三[A]妙響無住時，晝夜常輪迴。那是偶然事，上界特使來。[END]
[Q]靈響詞 四[A]何以辨靈應，事須得梯媒。自從靈響降，如有真人來。[END]
[Q]靈響詞 五[A]存念長在心，展轉無停音。可憐清爽夜，靜聽秋蟬吟。[END]
[Q]荅張鬱歌 一[A]彩雲入帝鄉，白鶴又回翔。久留深不可，蓬島路遐長。[END]
[Q]荅張鬱歌 二[A]空愛長生術，不是長生人。今日洛川別，可惜洞中春。[END]
[Q]會真詩 一[A]人世徒紛擾，其生似夢華。誰言今昔裏，俯首視雲霞。[END]
[Q]會真詩 二[A]幾劫澄煩思，今身僅小成。誓將雲外隱，不向世間存。[END]
[Q]會真詩 三[A]綽約離塵世，從容上太清。雲衣無綻日，鶴駕沒遙程。[END]
[Q]會真詩 四[A]華嶽無三尺，東瀛僅一杯。入雲騎彩鳳，歌舞上蓬萊。[END]
[Q]會真詩 五[A]共作雲山侶，俱辭世界塵。靜思前日事，拋却幾年身。[END]
[Q]贈郭翰二首 一[A]河漢雖云闊，三秋尚有期。情人終已矣，良㑹更何時。[END]
[Q]贈郭翰二首 二[A]朱閣臨清溪，瓊宮銜紫房。佳情期在此，只是斷人腸。[END]
[Q]郭翰酬織女 一[A]人世將天上，由來不可期。誰知一迴顧，更作兩相思。[END]
[Q]郭翰酬織女 二[A]贈枕猶香澤，啼衣尚淚痕。玉顏霄漢裏，空有往來魂。[END]
[Q]書任生案 一[A]我本籍上清，謫居遊五岳。以君無俗累，來勸神仙學。[END]
[Q]書任生案 二[A]葛洪還有婦，王母亦有夫。神仙盡靈匹，君意合何如。[END]
[Q]臨去書贈[A]君子既執迷，無由達情素。明月海山上，秋風獨歸去。[END]
[Q]贈華山遊人 一[A]藥苗不滿笥，又更上危巔。回首歸去路，相將入翠煙。[END]
[Q]贈人[A]平生才不足，立身信有餘。自歎無大故，君子莫相疎。[END]
[Q]笑巫詩[A]魍魎何曾見，頭旋即下神。圖他衫子段，詐道大王嗔。[END]
[Q]爲劉洪作 一[A]烏烏在虛飛，玄駒遂野依。名今編戶籍，翠過葉生稀。[END]
[Q]語[A]三珠併一珠，驢馬沒人驅。歲月甲庚午，中興戊己土。[END]
[Q]感懷詩[A]海門連洞庭，每去三千里。十載一歸來，辛苦瀟湘水。[END]
[Q]贈謝府君[A]玉釵空中墮，金釧色已歇。獨泣謝春風，秋夜傷明月。[END]
[Q]冢上荅太宗[A]我昔勝君昔，君今勝我今。榮華各異代，何用苦追尋。[END]
[Q]夜吟[A]秋逕填黃葉，寒摧露草根。猨聲一叫斷，客淚數重痕。[END]
[Q]媿謝詩[A]我本邯鄲士，祇役死河湄。不得家人哭，勞君行路悲。[END]
[Q]死後詩[A]忽作無期別，沈冥恨有餘。長安雖不遠，無信可傳書。[END]
[Q]洋州館夜吟[A]門依楚水岸，身寄洋州館。望月獨相思，塵襟淚痕滿。[END]
[Q]祭後見石上詩[A]幽明雖異路，平昔忝攻文。欲知潛昧處，山北兩孤墳。[END]
[Q]詠浮雲[A]虛虛復空空，瞬息天地中。假合成此像，吾亦非吾躬。[END]
[Q]呈李續[A]我有敵國讐，無人可爲雪。每至秦隴頭，遊魂自嗚咽。[END]
[Q]夢張垂贈詩[A]戚戚復戚戚，秋堂百年色。而我獨茫茫，荒郊遇寒食。[END]
[Q]秋月聯句[A]秋月圓如鏡，秋風利似刀。秋雲輕比絮，秋草細如毛。[END]
[Q]天明聯句[A]幽樹高高影，山花寂寂香。山天遙歷歷，山水急湯湯。[END]
[Q]西軒詩 一[A]趙壹能爲賦，鄒陽解獻書。可惜西江水，不救轍中魚。[END]
[Q]西軒詩 二[A]偉哉橫海鱗，壯矣垂天翼。一旦失風水，翻爲螻蟻食。[END]
[Q]西軒詩 三[A]功遂侔昔人，保退無智力。既涉太行險，茲路信難陟。[END]
[Q]吟[A]陊江三十年，潮打形骸朽。家人都不知，何處奠杯酒。[END]
[Q]又吟[A]莫問我姓名，向君言亦空。潮生沙骨冷，魂魄悲秋風。[END]
[Q]獻高駢[A]我昔勝君昔，君今勝我今。人生一世事，何用苦相侵。[END]
[Q]述懷 一[A]家住驛北路，百里無四鄰。往來不相問，寂寂山家春。[END]
[Q]述懷 二[A]南岡夜蕭蕭，青松與白楊。家人應有夢，遠客已無腸。[END]
[Q]述懷 三[A]白草寒露裏，亂山明月中。是夕苦吟罷，寒燭與君同。[END]
[Q]續鄭郊吟[A]冢上兩竿竹，風吹常嫋嫋。下有百年人，長眠不知曉。[END]
[Q]血書詩[A]物類易遷變，我行人不見。珍重任彥思，相別日已遠。[END]
[Q]亡後見形詩[A]異國非所志，煩勞殊清閑。驚濤千萬里，無乃見鍾山。[END]
[Q]贈夫詩三首 一[A]不忿成故人，掩涕每盈巾。死生今有隔，相見永無因。[END]
[Q]贈夫詩三首 二[A]匣裏殘妝粉，留將與後人。黃泉無用處，恨作冢中塵。[END]
[Q]贈夫詩三首 三[A]有意懷男女，無情亦任君。欲知腸斷處，明月照孤墳。[END]
[Q]荅夫詩二首 一[A]不分殊幽顯，那堪異古今。陰陽徒自隔，聚散兩難心。[END]
[Q]荅夫詩二首 二[A]蘭階兔月斜，銀燭半含花。自憐長夜客，泉路以爲家。[END]
[Q]贈妻詩[A]嶧陽桐半死，延津劒一沈。如何宿昔內，空負百年心。[END]
[Q]贈夫二首 一[A]不得長相守，青春夭蕣華。舊遊今永已，泉路却爲家。[END]
[Q]與獨孤穆冥會詩 三[A]平陽縣中樹，久作廣陵塵。不意何郎至，黃泉重見春。[END]
[Q]與獨孤穆冥會詩 四[A]今閨久無主，羅袂坐生塵。願作吹簫伴，同爲騎鳳人。[END]
[Q]與獨孤穆冥會詩 五[A]朱軒下長路，青草啓孤墳。猶勝陽臺上，空看朝暮雲。[END]
[Q]與李章武贈荅詩 二[A]捻指環，相思見環重相憶。願君永持翫，循環無終極。[END]
[Q]頌 七[A]伏藏不離體，珠在內身中。但向心邊會，莫遠外於空。[END]
[Q]頌二首 一[A]空手把鋤頭，步行騎水牛。人從橋上過，橋流水不流。[END]
[Q]率題六章 第六章勸同趣至真解因緣縛[A]唯願趣真道，研慮蕩衆緣。累盡超妙國，逍遙無畏天。[END]
[Q]率題兩章 一[A]罷世還本源，離有絕名相。栖神不二境，體一上無上。[END]
[Q]頌 三[A]凡地修聖道，果地習凡因。恒行無所踐，常度無度人。[END]
[Q]王良百一歌 略相 一[A]耳小根一握，頭長鼻要寬。能行三百里，解立四蹄攢。[END]
[Q]王良百一歌 略相 二[A]臆前雖濶備，眼曠腹須平。項長筋骨促，尾骨短爲精。[END]
[Q]王良百一歌 略相 三[A]鹿耳天然快，獐頭第一強。蹄輕腰又短，伯樂亦稱良。[END]
[Q]王良百一歌 略相 四[A]鼻上紋王字，目中青暈侵。雖然有筋骨，更要汗溝深。[END]
[Q]王良百一歌 略相 五[A]初生無毛者，伯樂號龍駒。七朝方始起，千匹也應無。[END]
[Q]王良百一歌 略相 六[A]近者雖似小，遠望却成高。要知深有力，腹上逆生毛。[END]
[Q]王良百一歌 略相 八[A]口淺不能食，眼深多咬人。猪膝難任重，焉堪致遠行。[END]
[Q]王良百一歌 略相 九[A]要知有壽馬，唇慢口方停。好是如羊目，驆良壽亦長。[END]
[Q]王良百一歌 略相 十[A]不在如龍狀，追風號古來。目前毛骨駿，未可比駑駘。[END]
[Q]王良百一歌 毛病 一[A]項上如生旋，有之不用誇。環緣不利長，金以號螣蛇。[END]
[Q]王良百一歌 毛病 二[A]後有喪門旋，前兼有挾屍。即君不用蓄，無事亦須疑。[END]
[Q]王良百一歌 毛病 三[A]牛額並銜禍，非常害長多。古人如是說，比事不須歌。[END]
[Q]王良百一歌 毛病 四[A]帶劍渾小事，喪門不可當。滴淚如入口，有福也須防。[END]
[Q]王良百一歌 毛病 五[A]黑色耳金白，從來號孝頭。假饒千里走，奉勸不須留。[END]
[Q]王良百一歌 毛病 六[A]背上毛生旋，驢騾亦有之。只惟鞍貼下，比者是駞屍。[END]
[Q]王良百一歌 毛病 七[A]銜禍口邊衝，時間禍必逢。古人稱是病，焉敢不言凶。[END]
[Q]王良百一歌 毛病 八[A]眼下毛生旋，遙看似淚痕。假饒福也病，無禍亦妨人。[END]
[Q]王良百一歌 毛病 九[A]毛病深知害，妨人在不占。大都如此類，無禍也宜嫌。[END]
[Q]王良百一歌 毛病 十[A]擔耳駞鬃項，雖然毛病殊。更若兼鰲尾，有實不如無。[END]
[Q]王良百一歌 雜忌 二[A]欲出須知此，籠頭莫掛垂。雖然無大患，驚懼事防爲。[END]
[Q]王良百一歌 雜忌 三[A]面北朝朝餧，形軀漸漸傷。其中忽有患，有患悔難當。[END]
[Q]王良百一歌 雜忌 四[A]遠來亦忌飽，出去不妨饑。向水莫許驟，偏傷肺與脾。[END]
[Q]王良百一歌 雜忌 五[A]濁水休教飲，多饒毛色焦。時間雖不覺，日內不生臕。[END]
[Q]王良百一歌 雜忌 六[A]偏怕腥膻物，仍嫌土作槽。鼠穿成大穢，更忌艸中毛。[END]
[Q]王良百一歌 雜忌 七[A]上山猶許驟，不嶺不宜騎。必定傷筋骨，能令日漸羸。[END]
[Q]王良百一歌 雜忌 八[A]近學新醫者，還知此事難。將鍼宜刺淺，方便更須端。[END]
[Q]王良百一歌 雜忌 九[A]凡鍼六脈血，不在昔令多。移時古不止，傷損返如何。[END]
[Q]王良百一歌 雜忌 十[A]有病何妨療，無傷血莫鍼。近來愚學者，此意未知深。[END]
[Q]王良百一歌 眼病 一[A]一切眼昏瘴，皆因熱所傷。莫令肝臟冷，淚出轉難當。[END]
[Q]王良百一歌 眼病 二[A]黃風有赤脉，白翳忌侵睛。須抽眼脈血，救療有功能。[END]
[Q]王良百一歌 眼病 三[A]烏風起肝臟，忽患便青盲。便是通神妙，除非解損睛。[END]
[Q]王良百一歌 眼病 四[A]有瘴多須淚，無令冷藥多。細辛並地骨，犀角決明和。[END]
[Q]王良百一歌 眼病 五[A]外瘴須磨點，黃連最能駈。烏魚骨頗妙，輒莫用珍珠。[END]
[Q]王良百一歌 眼病 七[A]不可全憑藥，時聞亦用鍼。頻抽口鼻血，腦熱勿令侵。[END]
[Q]王良百一歌 眼病 八[A]肝病眼睛病，眼昏肝有風。發來時生暈，嚾烙抵神功。[END]
[Q]王良百一歌 眼病 九[A]環睛難爲病，侵睛多即驚。月中騎亦懼，雲內更同盲。[END]
[Q]王良百一歌 眼病 十[A]卒熱傳肝肺，尫羸也易推。奈何雙目暗，得較也何時。[END]
[Q]王良百一歌 醫候 一[A]欲知看口色，春季忌於青。若似秋時候，醫之必得寧。[END]
[Q]王良百一歌 醫候 二[A]夏病不食草，口中赤色深。莫將爲熱療，熱療病難尋。[END]
[Q]王良百一歌 醫候 三[A]秋病口中白，時時喘息粗。於中帶黑色，肝肺恐應無。[END]
[Q]王良百一歌 醫候 四[A]冬季口中黑，醫之不必痊。臥蠶雖有色，而退也無緣。[END]
[Q]王良百一歌 醫候 五[A]大抵怕青黑，兼憂喘息粗。神功也不救，遲治氣全無。[END]
[Q]王良百一歌 醫候 六[A]肺病多方療，心傷鶻骨抽。目前雖得效，已後發無休。[END]
[Q]王良百一歌 醫候 七[A]鼻內出膿血，如加氣轉抽。豈堪連背硬，何用更開喉。[END]
[Q]王良百一歌 醫候 八[A]肺病休疑冷，猩膻不可爲。但將凉藥療，莫使小猪脂。[END]
[Q]王良百一歌 醫候 九[A]天門還治肺，地骨也醫肝。心熱黃芩妙，人參性不寒。[END]
[Q]王良百一歌 醫候 十[A]前面熱未退，腰胯却行遲。是熱須醫熱，少將冷藥醫。[END]
[Q]王良百一歌 起臥 一[A]脾寒令肉顫，胃冷吐清涎。但鍼脾上穴，暖胃藥爲先。[END]
[Q]王良百一歌 起臥 二[A]擈尾褰唇痛，起臥四蹄攤。頻頻覤膁上，冷熱氣相干。[END]
[Q]王良百一歌 起臥 三[A]起臥無時度，將身似狗蹲。腸中如糞結，巴豆最爲珍。[END]
[Q]王良百一歌 起臥 四[A]若作如斯候，切在細推尋。如逢腎脈上，多應腸入陰。[END]
[Q]王良百一歌 起臥 五[A]識得尋常病，便須用橘皮。檳榔爲第一，蔥油最相宜。[END]
[Q]王良百一歌 起臥 六[A]止痛當歸妙，牽牛芍藥和。生薑宜剩使，滑石勿令多。[END]
[Q]王良百一歌 起臥 七[A]治脾人間妙，鍼脾第一功。目前兼惡急，氣脈當時通。[END]
[Q]王良百一歌 起臥 八[A]尿血還緣熱，風虛結澁爲。秦艽能治療，通利大黃奇。[END]
[Q]王良百一歌 起臥 九[A]忽傷糞如水，赤黃氣息腥。饒醫能用藥，口色怕微青。[END]
[Q]王良百一歌 起臥 十[A]若還退草料，腹中虛氣鳴。大似腸黃候，脾家氣不勻。[END]
[Q]王良百一歌 療風 一[A]有傷即爲急，無傷呼爲慢。先鍼喉脈血，亦須先由汗。[END]
[Q]王良百一歌 療風 二[A]尾揭遍身硬，耳腎閃骨生。此風從後得，暖處勿吹驚。[END]
[Q]王良百一歌 療風 三[A]病見從前得，斯須便過關。大風烙最妙，入口下應難。[END]
[Q]王良百一歌 療風 四[A]四脚難移動，一邊汗出微。口中時吐沫，見此莫生疑。[END]
[Q]王良百一歌 療風 六[A]是藥皆治病，唯風卻要虵。防風並半夏，最急是天麻。[END]
[Q]王良百一歌 療風 七[A]治療皆憑藥，就中風也難。七朝疑似退，火烙大無端。[END]
[Q]王良百一歌 療風 八[A]歇汗風饒痒，爲瘡急㿋多。肺風多揩擦，疥癩即相和。[END]
[Q]王良百一歌 療風 九[A]花蛇及乾蝎，亦療腦旋風。烏頭勿單使，麻黃更要芎。[END]
[Q]王良百一歌 療風 十[A]有風切忌驚，角耳最爲精。漢椒並附子，相合耳中傾。[END]
[Q]王良百一歌 筋骨 一[A]膊痛緣騎苦，蹄傷敗血攻。痛時鍼且妙，蹄損火能通。[END]
[Q]王良百一歌 筋骨 二[A]膝骨難任痛，行時脚失多。無端鍼脈血，得效也蹉跎。[END]
[Q]王良百一歌 筋骨 三[A]子骨連蹄痛，多應是物傷。烙蹄蹄不發，漸漸骨開張。[END]
[Q]王良百一歌 筋骨 四[A]失節莫交頻，鹿節黃水成。假饒用火烙，滑石鎮長盈。[END]
[Q]王良百一歌 筋骨 五[A]但是筋骨痛，皆因傷損爲。於中硯子骨，末後不通醫。[END]
[Q]王良百一歌 筋骨 六[A]食槽脹雖烙，多緣腑病生。胃翻加止沫，何藥效能成。[END]
[Q]王良百一歌 筋骨 七[A]小胯骨若痛，牽連雁翅疼。從鍼須得穴，用藥更持鋒。[END]
[Q]王良百一歌 筋骨 八[A]曲池鵝鼻骨，脹時不在鍼。芸臺並紫葛，巴豆最功深。[END]
[Q]王良百一歌 筋骨 九[A]附骨侵於膝，走驟多饒失。火烙意還粗，藥消爲第一。[END]
[Q]王良百一歌 療黃 一[A]頭悶忽啣韁，此即是心黃。先須用火烙，時下得安康。[END]
[Q]王良百一歌 療黃 二[A]胸黃忽腫硬，未可用鍼鍼。須使消黃藥，無令痛所侵。[END]
[Q]王良百一歌 療黃 三[A]偏次黃雖少，還緣積熱成。嘗聞連五臟，根向肺中生。[END]
[Q]王良百一歌 療黃 四[A]喉內若生黃，此病實難當。藥鍼但少效，向裏結成囊。[END]
[Q]王良百一歌 療黃 五[A]急慢腸黃候，患時俱一般。慢時一月多，急則當時間。[END]
[Q]王良百一歌 療黃 六[A]腎黃腎脈腫，積冷致如然。還須熁腰上，以此出頑涎。[END]
[Q]王良百一歌 療黃 七[A]水黃連帶脈，虛腫在皮膚。先用火鍼治，消時膿出餘。[END]
[Q]王良百一歌 療黃 八[A]膁黃不用鍼，塗藥妙能深。涓石並葶藶，橘皮使蔚金。[END]
[Q]王良百一歌 療黃 九[A]騾馬緣風熱，因此作妳黃。塗藥教駒匝，切恐結成囊。[END]
[Q]王良百一歌 療黃 十[A]一切黃虛腫，多緣積熱生。宜抽喉脉血，諸毒不能成。[END]
[Q]王良百一歌 瘡痍 一[A]竹節療膊瘡，骨鑽亦難當。若塗先用洗，欲使洗鹽湯。[END]
[Q]王良百一歌 瘡痍 二[A]貼瘡須用藥，艾炙且令焦。乾姜將入內，根出始方消。[END]
[Q]王良百一歌 瘡痍 三[A]疳瘡生眼畔，疳血化爲蟲。即漸侵於腦，和睛變作膿。[END]
[Q]王良百一歌 瘡痍 五[A]肺毒若生瘡，醫之要肺涼。貼藥雖宜洗，可用甘草湯。[END]
[Q]王良百一歌 瘡痍 六[A]斷踠緣風血，燥蹄亦一般。麝香葶藶子，貫衆及黃丹。[END]
[Q]王良百一歌 瘡痍 七[A]冷病緣草結，膿多瘡口寒。乳香幷附子，貼此始應看。[END]
[Q]王良百一歌 瘡痍 八[A]疥癬深秋旺，爪瘡盛夏多。都緣風血聚，忙療莫蹉跎。[END]
[Q]王良百一歌 瘡痍 九[A]血躁連蹄腫，筋風血作膿。蕪荑鶴風妙，能殺此般蟲。[END]
[Q]王良百一歌 瘡痍 十[A]一切破損瘡，勿令口自傷。㿉瘡難治療，客風須是防。[END]
[Q]王良百一歌 齒歲 一[A]齒有數般蒼，教伊識不妨。莫言爲小事，識得大賢良。[END]
[Q]王良百一歌 齒歲 二[A]黑白一齊全，生來始八年。中間初似破，十二歲無偏。[END]
[Q]王良百一歌 齒歲 三[A]齒如十二月，𮪃牙象四時。二十四氣足，伯樂視爲規。[END]
[Q]王良百一歌 齒歲 四[A]四齒不曾退，年已只似駒。但看邊畔者，咬得臼還殊。[END]
[Q]王良百一歌 齒歲 五[A]向南馬齒口，野放咬山多。區臼雖先破，莫言齒歲過。[END]
[Q]王良百一歌 齒歲 六[A]黃區將欲盡，黑白以全無。上下齒更展，十二歲應餘。[END]
[Q]道藏歌詩 一[A]王龜七寶林，唱讚願同舟。丹景曜目精，令我心踟蹰。[END]
[Q]道藏歌詩 二[A]解帶天皇寢，停駕高上兵。玉真造角節，翊衞自相扶。[END]
[Q]道藏歌詩 三[A]玉皇命真王，飛軒浪天陔。諸天驩且悅，瓊音自瑲淒。[END]
[Q]道藏歌詩 四[A]重萌鬱以赫，朱風引鳴鳩。既忘榮曜契，何不寶僊居。[END]
[Q]道藏歌詩 五[A]不見九靈母，北真道相遒。九龍運東井，天馬發西嵎。[END]
[Q]道藏歌詩 六[A]仰翕長庚井，練胎反嬰孩。太一保命籍，南陵拔夜居。[END]
[Q]道藏歌詩 七[A]同歡舞雲華，衆真欣誰喻。丹景曜目精，令我心踟蹰。[END]
[Q]道藏歌詩 十[A]遊雲落太陽，飈景淩三天。千秋似清旦，萬歲猶日半。[END]
[Q]道藏歌詩 十二[A]觀見學仙客，蹊路放炎煙。陽光不復朗，陰精不復明。[END]
[Q]道藏歌詩 十五[A]徘徊二元際，內觀自纏綿。靈胎運九霞，永保億萬椿。[END]
[Q]道藏歌詩 十八[A]白鵠揮輕翮，神虬奮綠鱗。羣仙嚴軒駕，玉女散華煙。[END]
[Q]道藏歌詩 二十[A]逍遙聚無散，身生水火先。大運會開度，彌劫爲一齡。[END]
[Q]道藏歌詩 二十一[A]冥化自有數，我真法自然。妙曲發空洞，宮商結仙靈。[END]
[Q]道藏歌詩 二十四[A]迴舞太空嶺，六氣運重幽。我際豈能尋，使爾終不彫。[END]
[Q]道藏歌詩 二十五[A]仙童掇朱實，神女獻玉瓜。浴身丹浥池，濯髮甘泉波。[END]
[Q]道藏歌詩 二十六[A]宴景玉京上，遊輪蹲玄都。逍遙大明中，長燈煥翠羅。[END]
[Q]道藏歌詩 二十七[A]乞免五難中，制召諸天魔。靈嶽不崩陷，福地更鍊胎。[END]
[Q]道藏歌詩 二十八[A]運役自然氣，於是息三徒。一暢萬劫感，慶賀西玉那。[END]
[Q]道藏歌詩 二十九[A]五道息對魂，九幽罷三途。不聞孤魂聲，但聞興樂歌。[END]
[Q]道藏歌詩 三十[A]榮秀椿却期，乘運應靈圖。兜術開大有，一慶享祚多。[END]
[Q]道藏歌詩 三十一[A]下看榮竟子，篤似蛙與蟆。顧盼慶濁中，憂患自相羅。[END]
[Q]道藏歌詩 三十二[A]靜心念至真，隨運順離羅。感應理常通，神適逮自徂。[END]
[Q]道藏歌詩 三十三[A]彈璈北寒臺，七靈曜紫霄。濟濟羣仙舉，紛紛塵中羅。[END]
[Q]道藏歌詩 三十四[A]太虛感靈會，命我生成章。諸天普欣悅，一切稽首恭。[END]
[Q]道藏歌詩 三十五[A]開度飛玄真，凝化輪空洞。帝真始明精，號曰字元陽。[END]
[Q]道藏歌詩 三十七[A]鬱鬱對啓明，圓華煥三沖。飈粲麗九天，天綠繞丹房。[END]
[Q]道藏歌詩 三十九[A]停蓋濯碧溪，采秀月支峯。咀嚼三靈華，吐吸九神芒。[END]
[Q]道藏歌詩 四十[A]靈章癊玄方，仰感旋曜精。詵詵繁茂萌，重德必克昌。[END]
[Q]道藏歌詩 四十一[A]攜袂明真館，仰期天上皇。北鈞唱羽人，玉女粲賢衆。[END]
[Q]道藏歌詩 四十二[A]引領囂庭內，開心機穢衝。一靜安居苦，試去視滄浪。[END]
[Q]道藏歌詩 四十三[A]淵響啓靈扉，七門扇羽章。陽臺大洞野，幽逸英芝充。[END]
[Q]道藏歌詩 四十五[A]霄軿縱橫舞，紫蓋託朱方。風塵有憂哀，隕我白鬢翁。[END]
[Q]道藏歌詩 四十八[A]玉臺敷朱霄，綠霞高有墉。體矯萬津波，神生攝十方。[END]
[Q]道藏歌詩 五十[A]提攜宴玉賓，契駕乘煙騁。黃籙命玉符，公子運我上。[END]
[Q]道藏歌詩 五十一[A]玉虛範玄象，高會通冥想。三曜無停暉，明真煥雲芒。[END]
[Q]道藏歌詩 五十三[A]飛輪藹太宗，無形亦無跡。縱路任飛輪，蕭蕭起界外。[END]
[Q]道藏歌詩 五十五[A]夕遊蓬萊島，期對華景宴。神仙結丹藻，流暉寄文翰。[END]
[Q]道藏歌詩 五十六[A]風雲隱宛微，講論五嶽匠。硨磲精流璃，琥珀金剛鏡。[END]
[Q]道藏左夫人歌[A]騰躍雲景轅，浮觀霞上空。霄軿縱橫舞，紫蓋記靈方。[END]
[Q]疊韻詩[A]看河水漠瀝，望野草蒼黃。露停君子樹，霜宿女姓薑。[END]
[Q]疊連韻詩[A]羈客意盤桓，流淚下闌干。雖對琴觴樂，煩情仍未歡。[END]
[Q]重字韻詩[A]望野草青青，臨河水活活。斜峰纜舟行，曲浦浮積沫。[END]
[Q]繁說病詩[A]從風似飛絮，照日類繁英。拂巖如寫鏡，封林若耀瓊。[END]
[Q]平頭詩 二[A]山方翻類矩，波圓更若規。樹表看猿掛，林側望熊馳。[END]
[Q]平頭詩 三[A]朝雲晦初景，丹池晚飛雪。飄枝聚還散，吹楊凝且滅。[END]
[Q]上尾詩 一[A]可憐雙飛鳧，俱來下建章。一個今依是，拂翮獨先翔。[END]
[Q]鶴膝詩 一[A]撥櫂金陵渚，遵流背城闕。浪蹙飛船影，山掛垂輪月。[END]
[Q]鶴膝詩 二[A]陟野看陽春，登樓望初節。綠池始沾裳，弱蘭未央結。[END]
[Q]大韻詩[A]遊魚牽細藻，鳴琴哢好音。誰知遲暮節，悲吟傷寸心。[END]
[Q]傍紐詩 二[A]元生愛皓月，阮氏願清風。取樂情無已，賞玩未能同。[END]
[Q]傍紐詩 三[A]雲生遮麗月，波動亂遊魚。涼風便入體，寒氣漸鑽膚。[END]
[Q]犯相濫詩[A]玉繩耿長漢，金波麗碧空。星光暗雲裏，月影碎簾中。[END]
[Q]秋詩[A]熠燿庭中度，蟋蟀傍窗吟。條間垂白露，菊上帶黃金。[END]
[Q]詠秋詩[A]熠燿流寒火，蟋蟀動秋音。凝露如懸玉，攢菊似披金。[END]
[Q]的名對詩 一[A]東圃青梅發，西園綠草開。砌下花徐去，階前絮緩來。[END]
[Q]的名對詩 三[A]鮮光葉上動，艷彩花中出。疏桐映蘭閣，密柳蓋荷池。[END]
[Q]隔句對詩 一[A]昨夜越溪難，含悲赴上蘭。今朝逾嶺易，抱笑入長安。[END]
[Q]隔句對詩 二[A]月映茱萸錦，艷起桃花頰。風發蒲桃秀，香生雲母帖。[END]
[Q]隔句對詩 三[A]翠苑翠峰外，單蜂拾蘂歸。芳園芳樹裏，雙燕歷花飛。[END]
[Q]聯綿對詩 一[A]看山山已峻，望水水仍清。聽蟬蟬響急，思鄉鄉別情。[END]
[Q]聯綿對詩 五[A]霏霏歛夕霧，赫赫吐晨曦。軒軒多秀氣，奕奕有光儀。[END]
[Q]互成對詩 一[A]天地心間靜，日月眼中明。麟鳳千年貴，金銀一代榮。[END]
[Q]互成對詩 二[A]玉釵丹翠纏，象榻金銀鏤。青㫙丹碧度，輕霧歷簷飛。[END]
[Q]異類對詩 一[A]天清時雲外，山峻紫微中。鳥飛隨去影，花落逐搖風。[END]
[Q]雙聲對詩 二[A]五章紛冉弱，三冬粲陸離。悵望一途阻，參差百慮違。[END]
[Q]疊韻對詩 一[A]放暢千般意，逍遙一個心。潄流還枕石，步月復彈琴。[END]
[Q]疊韻對詩 二[A]徘徊夜月滿，肅穆曉風清。此時一罇酒，無君徒自盈。[END]
[Q]贈物階詩 一[A]心貞如玉性，志潔若金爲。託曾同心葉，因附合歡枝。[END]
[Q]贈物階詩 二[A]合瞑刺縫罷，守啼方達曙。帶長垂兩巾，代人交手處。[END]
[Q]寫心階詩 二[A]插花花未歇，薰衣衣已香。望望遙心斷，悽悽愁切腸。[END]
[Q]援寡階詩 一[A]女蘿本細草，抽莖信不功。憑高出嶺上，假樹入雲中。[END]
[Q]和詩階詩 一[A]花桃微散紅，萠蘭稍開紫。客子情已多，春望復如此。[END]
[Q]本願大戒經頌一章[A]學自行爲急，奉戒制情心。虛夷正氣居，仙聖自相尋。[END]
[Q]山居 勝林堂[A]超然出稠林，無二無分别。若問勝林堂，清風滿庭樾。[END]
[Q]山居 妙高堂[A]君知妙高堂，何異妙峰境。向來妙高人，宛在妙峰頂。[END]
[Q]山居 常寂光庵[A]云何常寂光，徧在一切處。元本住庵人，無來亦無去。[END]
[Q]山居 無垢池[A]滃然集清冷，無厭亦無受。故此巖下池，予名曰無垢。[END]
[Q]山居 普潤池[A]疊翠繞幽谷，清池鍾百泉。安知一壑雲，利澤浸無邊。[END]
[Q]山居 妙湛池[A]妙華出淤泥，定水湛然滿。上有清凉峰，森蒼映清淺。[END]
[Q]山居 寂照堂[A]古鏡懸大虚，摩尼珠五色。紛然百草頭，寂照照常寂。[END]
[Q]山居 定林[A]定林在何許，窈窕鍾山麓。得非夸娥民，遺我障巖谷。[END]
[Q]山居 盤谷[A]重重翠聯錦，一掩一回處。三徑踏煙霞，披榛自來去。[END]
[Q]山居 谷口堂[A]子真巖石耕，名稱動都邑。不比北山翁，銷聲寄禪寂。[END]
[Q]山居 雲巢[A]朝見雲飛簷，暮見雲生礎。客至覓雲巢，雲深在何許。[END]
[Q]山居 競秀泉[A]千山秀回環，靈液走巖竇。清甘佇方空，可嚥不可潄。[END]
[Q]山居 繡谷亭[A]西山屬黄岡，相錯宛如繡。倚杖立幽亭，歸鴻沒煙岫。[END]
[Q]山居 韜雲磴[A]陰陰韜雲徑，步步雲生足。巾裾撲空翠，逶迤向山麓。[END]
[Q]山居 清音澗[A]潺湲清音澗，便是偃溪水。長笑箕穎人，區區洗吾耳。[END]
[Q]山居 虚緣靜[A]萬緣正繁興，當處即解脫。當知本來空，不受汝摩撮。[END]
[Q]山居 崇蘭塢[A]猗蘭轉光風，幽芳被山谷。悵望斷金人，同心不同躅。[END]
[Q]山居 梅谷[A]穠華敢爭先，獨立傲冰雪。故當首羣芳，香色兩奇絕。[END]
[Q]山居 三休臺[A]三徑屬桃煙，遙遙想寧極。終當珮飛霞，頡頏向空碧。[END]
[Q]山居 達觀堂[A]蒼陰羃杉松，延緣幽出谷。豁然天地開，八極啟遠目。[END]
[Q]山居 通幽徑[A]躋攀通幽徑，鬰密森松竹。雲雪正埋山，深林閟寒綠。[END]
[Q]山居 漆林[A]敬侯那易學，正自追農圃。平生老瓦盆，安用雕髹許。[END]
[Q]山居 竹嶺[A]嘉名追輞川，未辨茱萸沜。勿使斤斧侵，煙梢拂雲漢。[END]
[Q]山居 慧照峰[A]晹光出扶桑，照耀四天下。慧日破無明，蒙光失長夜。[END]
[Q]山居 清凉峰[A]峞峨古澗西，萬木集歸鳥。炎炎日流金，爲君除熱惱。[END]
[Q]山居 德雲庵[A]德雲老比丘，經行衆山頂。普光明法門，觸自無二境。[END]
[Q]山居 法乳泉[A]山腰發靈滋，甘美勝牛乳。應持供茶神，慎勿汙烹煮。[END]
[Q]山居 菊泉[A]一泓貯清泉，百本蓊佳菊。長年汲芳甘，霜鬢倘重綠。[END]
[Q]山居 羃翠軒[A]開軒面杉竹，冷翠搖清空。披衣水邊石，長夏來薰風。[END]
[Q]余常愛杜牧之晚花紅豔静高樹綠陰初之句還山居適當此時諷味不已有概於余心者用爲韻作十絕  其一[A]向來越溪吟，丘壑今在眼。不嫌鶗䳏鳴，所恨歲晼晚。[END]
[Q]余常愛杜牧之晚花紅豔静高樹綠陰初之句還山居適當此時諷味不已有概於余心者用爲韻作十絕  其二[A]嘉樹着青子，崇蘭吐幽花。慇懃衝細雨，小徑岸烏紗。[END]
[Q]余常愛杜牧之晚花紅豔静高樹綠陰初之句還山居適當此時諷味不已有概於余心者用爲韻作十絕  其三[A]老鬢不重綠，衰顔時借紅。藥窺文武候，酒雜聖賢中。[END]
[Q]余常愛杜牧之晚花紅豔静高樹綠陰初之句還山居適當此時諷味不已有概於余心者用爲韻作十絕  其四[A]青山如佳人，亦復美而艷。晴嵐秀可餐，暮靄碧堪染。[END]
[Q]余常愛杜牧之晚花紅豔静高樹綠陰初之句還山居適當此時諷味不已有概於余心者用爲韻作十絕  其五[A]清池浸蒼崖，草樹臨綠静。應名洗玉淵，亦號巖花鏡。[END]
[Q]余常愛杜牧之晚花紅豔静高樹綠陰初之句還山居適當此時諷味不已有概於余心者用爲韻作十絕  其六[A]莫作朱伯厚，寧從龍伯高。不妨騎款段，聊復着東皋。[END]
[Q]余常愛杜牧之晚花紅豔静高樹綠陰初之句還山居適當此時諷味不已有概於余心者用爲韻作十絕  其七[A]桑陰繞扶疏，墻下亦已樹。柴門不須關，野老自來去。[END]
[Q]余常愛杜牧之晚花紅豔静高樹綠陰初之句還山居適當此時諷味不已有概於余心者用爲韻作十絕  其八[A]壺中小嵁巖，色作峨眉綠。爽氣壓西山，哀音叩寒玉。[END]
[Q]余常愛杜牧之晚花紅豔静高樹綠陰初之句還山居適當此時諷味不已有概於余心者用爲韻作十絕  其九[A]風篁縈磴道，夏木晝陰陰。一鳥不鳴處，山高流水深。[END]
[Q]余常愛杜牧之晚花紅豔静高樹綠陰初之句還山居適當此時諷味不已有概於余心者用爲韻作十絕  其一○[A]擁褐入三昧，超然心地初。那知庵外事，人境兩如如。[END]
[Q]書壽昌驛[A]歲暮白日速，風高黄葉稀。歸心與寒雁，一夜向南飛。[END]
[Q]宿章戴[A]百里半九十，暮程無盡時。長途飽風日，顔鬢最應知。[END]
[Q]次韻奉酬當時參議見贈遊鍾山五詩  其一[A]二水蒼茫外，千峰杳靄間。傷心金碧地，舉目異河山。[END]
[Q]次韻奉酬當時參議見贈遊鍾山五詩  其二[A]英謀參上幕，爽氣蓋羣雄。憤世仍憂國，都忘酒醆中。[END]
[Q]次韻奉酬當時參議見贈遊鍾山五詩  其三[A]六國衣冠盛，中原氣象存。腰間佩金印，莫忘殺王敦。[END]
[Q]次韻奉酬當時參議見贈遊鍾山五詩  其四[A]雅志希三釡，平生擅一丘。歸尋赤松約，何必更封留。[END]
[Q]次韻奉酬當時參議見贈遊鍾山五詩  其五[A]塞北烟塵息，江南勝氣多。君王總戎旅，來繼大風歌。[END]
[Q]跋六無詩卷後[A]六無信筆成，無令浪流傳。它時達官知，人人願南遷。[END]
[Q]脩仁道中微雨峭寒荒山古道間桃花盛開因偶成小詩[A]古道逢元夕，荒山慘暮烟。桃花雖作意，未是豔陽天。[END]
[Q]丁丑歲冬夜發家書二首  其一[A]一别關山隔，相逢未有期。書來知勿藥，歡喜偶成詩。[END]
[Q]丁丑歲冬夜發家書二首  其二[A]越國今安在，湖邊想舊居。衡陽空有鴈，不寄一行書。[END]
[Q]古樂府  其一[A]携君石上琴，彈我窗前月。月缺又還圓，誰能免離別。[END]
[Q]古樂府  其二[A]青山叫子規，行人淚如雨。子規不肯歸，行人不能去。[END]
[Q]古樂府  其三[A]欲買采菱船，野水無人識。野水去不迴，迢迢暮山碧。[END]
[Q]古樂府  其四[A]早作西州行，暮作西州宿。楊柳忽風生，年年芳草綠。[END]
[Q]古樂府  其五[A]蘭死根亦香，人死不知處。人死不堪悲，蘭香化爲霧。[END]
[Q]古樂府  其六[A]山鷄啼一聲，深院日當午。世無同心人，入此薜蘿裏。[END]
[Q]古樂府  其七[A]晚步入松陰，歛霽人影絕。唯聞太古音，聽之心膽裂。[END]
[Q]古樂府  其八[A]一入經戰場，白馬不足數。白馬不敢嘶，春風在場圃。[END]
[Q]古樂府  其九[A]青雲千里心，白鷺一點雪。誰將玉笛吹，吹下關山月。[END]
[Q]門柳[A]看盡門前柳，愁多白髮新。灞橋風雨夜，離別是何人。[END]
[Q]遠山[A]萬里色蒼然，春烟夕照邊。舊過南岳寺，曾向雨中看。[END]
[Q]照影[A]性與兒童異，飄蓬二十年。照來池上影，恰似未生前。[END]
[Q]世事[A]世事皆浮雲，人間幾朝暮。不知溪上山，猶有桃源路。[END]
[Q]莫恨[A]寂寞雲深地，山空葉落時。自憐爲隠僻，莫恨月來遲。[END]
[Q]昨夜[A]草堂雲去後，人境兩茫茫。忽見青松老，翻疑昨夜霜。[END]
[Q]老去[A]老去厭芳菲，思歸未得歸。夕陽溪上樹，花作去年飛。[END]
[Q]淮邊柳[A]寂寞淮邊柳，春來自舞腰。恨生爭戰地，不得近官橋。[END]
[Q]雪鴣[A]風吹蘆葦鳴，殘雪滿橋板。不見棹回人，愁立沙汀晚。[END]
[Q]鳴鳩[A]何處芳草多，相呼向深塢。竹外立寒枝，山南又春雨。[END]
[Q]觀化[A]閑觀造化餘，靜極悅自性。胡蝶忽飛來，吾心已無競。[END]
[Q]和路字[A]青山何人家，芳草滿樵路。猿鶴未歸來，殘月照煙樹。[END]
[Q]宿雲軒[A]千峰雲未還，數樹芭蕉綠。風雨暗黄昏，何人共幽獨。[END]
[Q]湘竹詞[A]湘魂何自怨，千古尚名存。不種庭邊竹，那知有淚痕。[END]
[Q]池上曲[A]曉雨生池荷，圓珠漾新綠。入手不成珠，空歌彩蓮曲。[END]
[Q]偈頌七十六首  其三[A]一字不著畫，八字沒兩丿。文彩甚分明，何待重饒舌。[END]
[Q]偈頌七十六首  其六二[A]六載雪山修，幾乎沒合殺。半夜覩明星，和盲勃睟瞎。[END]
[Q]頌古十一首  其三[A]狗子佛性無，鐵船水上浮。順風帆未掛，已過洞庭湖。[END]
[Q]寒山把蕉葉執筆贊[A]吟詩吟未就，執筆且搜枯。欲寫芭蕉上，依前一字無。[END]
[Q]拾得携苕箒贊[A]往來雙磵路，脚下起塵埃。苕箒忙忙掃，何曾掃得來。[END]
[Q]靈照女贊[A]家業盡拋離，沿街賣笊籬。胸中無限意，不許老龐知。[END]
[Q]朝陽贊[A]者邊才補了，又見那邊穿。不覺日又夜，爭教人少年。[END]
[Q]對月贊[A]黑豆忙忙數，教休不肯休。幸然明似鏡，何用曲如鈎。[END]
[Q]贈月蓬相士[A]月蓬岩下電，相心不相面。劍關不露鋒，向甚處相見。[END]
[Q]九鯉湖[A]昔聞九仙靈，今登九仙地。裊裊一爐香，寥寥千載事。[END]
[Q]題畫扁  其一[A]野橋人迹少，林靜谷風閑。誰識孤峰頂，悠然宇宙寬。[END]
[Q]題畫扁  其二[A]深林擁蒼翠，絕巘頃陂陀。便欲褰裳去，乘風逸興多。[END]
[Q]憶鄉歌四首  其一[A]儂是劍南人，慣識故鄉好。綠葉接紅花，輝映綏安道。[END]
[Q]憶鄉歌四首  其二[A]炎夏天頗熱，儂門對溪住。摇蕩採蓮舟，深處疑風露。[END]
[Q]憶鄉歌四首  其三[A]塞上秋始肅，野草葉葉黄。儂家有菊花，灼灼不憂霜。[END]
[Q]憶鄉歌四首  其四[A]塞北寒氣逼，對火擁氍毹。猶憶儂家裏，蓬頭兩夾襦。[END]
[Q]題靜齋稿[A]斯道在人心，如蚌藏圓珠。散作明月光，斂則止水虛。[END]
[Q]春日[A]化工溥至仁，生機運不停。榮觀徧原野，宇宙一丹青。[END]
[Q]望霽[A]陰陽互闔闢，宇宙幾洪荒。重明麗乎正，萬象生輝光。[END]
[Q]覽古[A]治忽無常形，今古無常勢。必有非常人，以制非常世。[END]
[Q]和黄山秋吟[A]有山靜而秀，有水清且漪。風霜空宿翳，草木含幽姿。[END]
[Q]題畫軸卷後[A]林阜玉參差，寒烏千萬斯。直疑飛繞處，錯認月明枝。[END]
[Q]蜘蛛[A]經緯智何多，網張猶設羅。但知爲物穽，更有物誰何。[END]
[Q]蜂[A]爲巢倒懸樹，竅竅自成房。螫人雖有毒，終爲人所傷。[END]
[Q]蠅虎[A]狀有類蛛蝥，見物常勇投。奮身如虎猛，所得亦蠅頭。[END]
[Q]詠蠅[A]營營止于棘，或赤而或黑。皓皓染成汙，姦魂併佞魄。[END]
[Q]螢[A]本從腐草生，聚爲寒士燈。一朝書課效，功寧不汝矜。[END]
[Q]絕交[A]北山有鳴鴞，不潔而嗤鳳。宜下絕交書，塤箎非伯仲。[END]
[Q]題桐柏觀[A]淡月籠蒼松，清流蘸脩竹。水深蟾不設，長伴道人宿。[END]
[Q]偈頌一百五十首  其八[A]竺土大僊心，東西密相付。謹白參玄人，光陰莫虛度。[END]
[Q]偈頌一百五十首  其二八[A]六月火邊坐，有眼無耳朶。鐵蛇鑽不入，鐵牛衝不破。[END]
[Q]偈頌一百五十首  其四七[A]厨庫對僧堂，三門朝佛殿。南來與北來，一見一切見。[END]
[Q]偈頌一百五十首  其六八[A]曉披北山雲，暮宿北山雨。來爲北山人，須辨北山主。[END]
[Q]偈頌一百五十首  其九○[A]百丈下堂句，雲門顧鑒咦。進前叉手立，端的許誰知。[END]
[Q]偈頌一百五十首  其一一五[A]心同虛空界，示等虛空法。證得虛空時，無是無非法。[END]
[Q]偈頌一百五十首  其一四○[A]月五日亦五，那堪時正午。採藥藥最靈，問疾疾即愈。[END]
[Q]頌古十六首  其一四[A]京師出大黄，渾崙不覆藏。朝生金鳳子，平地快翺翔。[END]
[Q]璞翁[A]隠密全真處，渾崙未剖時。從來只與麽，不用討瑕疵。[END]
[Q]刺血寫法華[A]矮窗岑寂中，一字一點血。血盡筆禿時，止止不須說。[END]
[Q]豐干寒拾贊  其二[A]執爨灰滿頭，掃地塵撲面。巖下細思量，一場不著便。[END]
[Q]普化贊  其二[A]邈得先師真，鼻孔不相似。大悲院裏歸，馿鳴較些子。[END]
[Q]蜆子贊  其二[A]古廟爐灰冷，長江烟水寒。再三撈摝得，難上酒臺盤。[END]
[Q]政黄牛贊  其二[A]肩聳湖山瘦，眼明湖水秋。往來誰是伴，白鷺與黄牛。[END]
[Q]郁山主贊  其二[A]騎馿過溪橋，一踏橋梁折。橋邊萬朶山，拊掌笑不歇。[END]
[Q]言法華贊[A]褰裳登九重，走筆書十三。兩頭俱不住，臨去又圖南。[END]
[Q]送保慧大師  其一[A]生在如來家，須學如來行。諸念入正念，有諍歸無諍。[END]
[Q]馬郎婦贊[A]願海散香風，花披菡萏紅。錦鱗方上釣，金鎖已騰空。[END]
[Q]頌古二十一首  其一三[A]不壞身正是，正是不壞身。適來曲多少，扭得鼻頭辛。[END]
[Q]頌古二十一首  其一五[A]最好韶山境，烟籠翠色輕。欲描描未就，猿鳥一聲聲。[END]
[Q]頌古二十一首  其一八[A]奇特老尊宿，大無慚愧人。盤陀石上藕，喜見一番新。[END]
[Q]春怨[A]極浦蘋花白，空壕蘭萼紅。傷心城上燕，飛入館娃宮。[END]
[Q]送客[A]欲知行遠近，細數杜鵑聲。暗入蒼山去，千聞是一程。[END]
[Q]冷泉幽憩[A]水源窮不盡，垢膩生春襪。未敢輒揭流，且向幽亭歇。[END]
[Q]溪亭話別[A]芳時談古調，霅浦少人同。化日桃花外，歸船便隔春。[END]
[Q]山行  其一[A]麥畦微雨過，日照青濕濕。牧童坐短蓑，牛卧寒鴉立。[END]
[Q]山行  其二[A]歸牛晚失犢，牧童學聲喚。溪邊白鷺鷥，銜魚上田岸。[END]
[Q]題侃古樵詩卷[A]死別日益遠，年衰夢亦無。忽開舊詩卷，淚灑白髭鬢。[END]
[Q]題東坡墨蹟[A]黨籍英賢盡，長淮南北分。忠奸論方定，金璧購遺文。[END]
[Q]送傑老住仙遊  其一[A]肉譜知何從，塗高流亦深。漢相似堯相，奕蘭端至今。[END]
[Q]送傑老住仙遊  其二[A]至生恰平生，一萬八千日。頭白無所成，唯堪伴幽逸。[END]
[Q]送傑老住仙遊  其三[A]差入栴檀林，自古只公選。迺知天定時，丹成骨自換。[END]
[Q]送傑老住仙遊  其四[A]仙遊知幾年，晨香梵古佛。人移境亦移，高風日披拂。[END]
[Q]送傑老住仙遊  其五[A]一瓶還一鉢，作戯且逢場。會看走鶴書，橫寶今道傍。[END]
[Q]送傑老住仙遊  其六[A]白雲每亭亭，其出亦何心。賢侯考之天，無謂由蹄涔。[END]
[Q]送傑老住仙遊  其七[A]飛錫破曉色，紅葉弄吳楓。聞名且見面，清明豁長空。[END]
[Q]送傑老住仙遊  其八[A]方期秋氣高，遍閲山水窟。青鞋此蜚動，幽意那可及。[END]
[Q]送傑老住仙遊  其九[A]端坐閲四時，爛然各有第。新篇敵島可，郵筒當數寄。[END]
[Q]送傑老住仙遊  其一○[A]中庭可明月，況此方揚輝。霏譚隔千里，使我幾忘歸。[END]
[Q]夜雨[A]夢短添惆悵，更深轉寂寥。如何今夜雨，只是滴芭蕉。[END]
[Q]風吹蒲葦叢三首  其一[A]風吹蒲葦叢，中有霜墮意。美人天一涯，行子初夜至。[END]
[Q]風吹蒲葦叢三首  其二[A]風吹蒲葦叢，秋色日向晚。美人何時來，行子饑未飯。[END]
[Q]風吹蒲葦叢三首  其三[A]行子惜日月，美人輕别離。風吹蒲葦叢，及時當早歸。[END]
[Q]臘梅[A]學得漢宫粧，偷傳半額黄。不將供俗鼻，愈覺更清香。[END]
[Q]題大名官舍[A]宿昔尚殘暑，晚風吹欲無。不知留此住，更白幾莖鬚。[END]
[Q]湘水[A]湘水一番竹，下有千畝陰。寧知竹上淚，是妾一生心。[END]
[Q]白鬚[A]不作韓城住，虛爲河朔行。白鬚鑷更出，知爲阿誰生。[END]
[Q]梅[A]獨自不爭春，都無一點塵。忍將冰雪面，所至媚游人。[END]
[Q]陽翟道中[A]不爲傷離别，其如漸老何。秖應從此去，轉覺白鬚多。[END]
[Q]題蘆雁扇[A]雁下秋已晚，江天風雨微。寧爲聚沙立，不作傍雲飛。[END]
[Q]自祁門至進賢路中懷舊二絕  其一[A]雨歇路逾滑，山空鳥不飛。却思無事日，騎馬踏泥歸。[END]
[Q]自祁門至進賢路中懷舊二絕  其二[A]汴水夾榆柳，今留胡馬蹤。如何進賢路，只是見青松。[END]
[Q]聞鵲[A]一夏病如此，他鄉閑未回。疏簷聞鵲喜，知有遠書來。[END]
[Q]本中欲謀他日復來福唐之東山林少穎請作詩以記因成兩絕  其二[A]更作東山住，尋盟尚有詩。看君騰踏去，及我未歸時。[END]
[Q]師奴病化  其二[A]受戒不捕鼠，聽經如欲譍。誰知兩溪畔，今日送亡僧。[END]
[Q]椿閣  其一[A]往時椿閣老，盛德傳鄉閭。至今風流在，遺芳殊未疏。[END]
[Q]椿閣  其二[A]有孫仁者靜，遠近伏共賢。定知建德民，祝令如翁年。[END]
[Q]邊愁  其一[A]胡人吹短笛，一半是離聲。想得南飛鳥，雲間亦厭聽。[END]
[Q]邊愁  其二[A]秋聲晚來急，邊塞乍寒時。不似江南日，愁多只自知。[END]
[Q]衢州路中[A]今日衢州路，師奴不共行。阿童渾似汝，只是太粗生。[END]
[Q]憶福州舊居菊花[A]問訊階前菊，如今屬阿誰。祗應風露底，猶記摘殘枝。[END]
[Q]病中上元[A]病久仍多事，深居未識春。殷勤今夜雨，且爲阻游人。[END]
[Q]寄人三首  其一[A]世久無高識，斯人我獨知。子行吾羨子，雖病敢忘詩。[END]
[Q]寄人三首  其二[A]念昔無事日，同升夫子堂。江湖晚相見，猶喜共行藏。[END]
[Q]寄人三首  其三[A]世久趨浮末，于時爾獨賢。閑游衆目外，却立萬夫前。[END]
[Q]寄人三首  其四[A]老驥空伏櫪，長琴有斷弦。傷心共隱地，回首更茫然。[END]
[Q]畜犬雪童黠甚勝人壬戌夏暴死作詩傷之  其二[A]伴我走道途，直前無葛藤。三年貧病裏，幾度送亡僧。[END]
[Q]送王提舉赴淮東七首  其一[A]君爲千里行，我此一室住。清風隨畫舸，已過江北路。[END]
[Q]送王提舉赴淮東七首  其二[A]君如暑伏冰，所至自清靜。翛然接新秋，已復天地性。[END]
[Q]送王提舉赴淮東七首  其三[A]隨行萬卷書，既足以自娯。因知君所樂，不在使者車。[END]
[Q]送王提舉赴淮東七首  其四[A]入門雖多塗，其究有安宅。君能識其然，一語在物格。[END]
[Q]送王提舉赴淮東七首  其五[A]學道貴積習，天地故相似。不容有秋心，毫髮在胸次。[END]
[Q]送王提舉赴淮東七首  其六[A]海陵我舊游，歲月亦已久。不知兵火後，尚有昔人否。[END]
[Q]送王提舉赴淮東七首  其七[A]官閑有新作，寄我莫憚遠。兼書海陵事，令我開病眼。[END]
[Q]句  其四[A]淮山二十里，秀色已在戶。舟車走梁宋，烟樹引吳楚。[END]
[Q]曝日[A]冬曦如村釀，奇溫止須臾。行行正須此，戀戀忽已無。[END]
[Q]竹城[A]竹城何檀欒，屬翠分雉堞。王封盡四塹，同有歲寒節。[END]
[Q]洪氏倦殻軒[A]封胡羯末謝，龜駒玉鴻洪。千載望四謝，四洪天壤同。[END]
[Q]登大別眺望[A]人爭漢口渡，日落陽臺坂。鼓吹隔岸聞，樓觀排雲見。[END]
[Q]句  其六[A]金衣數公子，端是賢友生。羽毛元自好，喉舌向來清。[END]
[Q]和孫公索酒[A]紫貂寒擁鼻，綠螘細侵唇。蓮燭當時事，壺頭此日春。[END]
[Q]自題墨竹[A]酷愛此君心，常將墨點真。毫端雖在手，難寫淡精神。[END]
[Q]水簾[A]冷篩千嶂雨，寒□一鈎□。不放香烟出，長教隔畫簷。[END]
[Q]臨終偈[A]南北無寸影，東西絕四鄰。一息故鄉信，曉風吹宿雲。[END]
[Q]偈六首  其二[A]日日日西沉，日日日東上。若欲學菩提，但看此模樣。[END]
[Q]辭衆偈[A]昨日離城市，白雲空往還。松風清耳目，端的勝人間。[END]
[Q]臨寂偈[A]霜天雲霧結，山月冷涵輝。夜接故鄉信，曉行人不知。[END]
[Q]寄饒德操[A]舊時饒措大，今日壁頭陀。爲問安心法，禪儒較幾何。[END]
[Q]海山樓[A]勝事荒湮久，高城觀閣宜。均勞青瑣客，餘事海山詩。[END]
[Q]答瑞巖湛老[A]示我超然句，能令滯念開。盍移瑞巖剎，爲我入城來。[END]
[Q]代書簡張天覺[A]辟穀非其道，談空去自然。何如勳業地，無愧是神仙。[END]
[Q]秀聚亭[A]曉色春風裏，維舟一小亭。看山渾不倦，待得雪峰青。[END]
[Q]湖上聯句[A]遙岑艤舟見，野思過橋生。興盡回蘭棹，歸鞍月正明。[END]
[Q]春日[A]落日不可盡，丹林紫谷開。明明遠色裏，歷歷暝鴉回。[END]
[Q]題績溪雪峰樓[A]題詩最高處，不爲付人看。記著今朝勝，山明松雪寒。[END]
[Q]桃花[A]殘月迷春曉，桃花怯夜寒。何人未粧洗，先傍玉闌干。[END]
[Q]余在制勘院晝卧念故山經行處用空山無人水流花開爲韻寄山中道友八首  其一[A]山帔蒙霜頂，跏趺巖石中。夜寒虎痾痒，林静月升空。[END]
[Q]余在制勘院晝卧念故山經行處用空山無人水流花開爲韻寄山中道友八首  其二[A]掃徑偶停箒，幽懷凝佇間。暮樵迷向背，餘響答空山。[END]
[Q]余在制勘院晝卧念故山經行處用空山無人水流花開爲韻寄山中道友八首  其三[A]數峰横杳靄，空翠疑有無。落日誰同看，啼猿我欲呼。[END]
[Q]余在制勘院晝卧念故山經行處用空山無人水流花開爲韻寄山中道友八首  其四[A]新晴收雨脚，宿霧隔花身。睡美不知曉，啼禽解喚人。[END]
[Q]余在制勘院晝卧念故山經行處用空山無人水流花開爲韻寄山中道友八首  其五[A]舍南一曲溪，春漲半篙水。去作落崖聲，雪花濺山翠。[END]
[Q]余在制勘院晝卧念故山經行處用空山無人水流花開爲韻寄山中道友八首  其六[A]墮薪行且拾，愛此林徑幽。偶坐欹斜石，忽逢清淺流。[END]
[Q]余在制勘院晝卧念故山經行處用空山無人水流花開爲韻寄山中道友八首  其七[A]明白菴前路，辛夷樹已花。竊香知犯律，匹練墨翻鴉。[END]
[Q]余在制勘院晝卧念故山經行處用空山無人水流花開爲韻寄山中道友八首  其八[A]棐几自香滑，寶時一開道。根根九連絡，清境更壅培。[END]
[Q]病中寄山中故舊八首  其一[A]室空無侍者，唯置一匡牀。萬事俱衰落，但餘常寂光。[END]
[Q]病中寄山中故舊八首  其二[A]身心俱寂滅，想念亦紛紜。此是維摩老，無生不二門。[END]
[Q]病中寄山中故舊八首  其三[A]我心若有生，夢境堪把玩。目前今洞然，底處藏憂患。[END]
[Q]病中寄山中故舊八首  其四[A]雲門達法空，玄沙見根蒂。兩翁脱生死，一味多爽氣。[END]
[Q]病中寄山中故舊八首  其五[A]心光本無礙，慳貪空蓋纒。一切但仍舊，自然常現前。[END]
[Q]病中寄山中故舊八首  其六[A]靈源坐癡兀，萬事付天真。何事禪和子，相逢礙塞人。[END]
[Q]病中寄山中故舊八首  其七[A]臨濟十世孫，泐潭克家嗣。一唱主中賓，不容留意地。[END]
[Q]病中寄山中故舊八首  其八[A]本色出家兒，機輪盤珠走。須學老華亭，用處無滲漏。[END]
[Q]明白菴六首  其一[A]如来功德力，內外悉清浄。念起勿随之，自然心無病。[END]
[Q]明白菴六首  其二[A]形與佛祖等，道致人天護。戒浄福人天，心空同佛祖。[END]
[Q]明白菴六首  其三[A]石火機鋒上，那容著意根。透情名出世，離念是知恩。[END]
[Q]明白菴六首  其四[A]瑞鹿吾所慕，勇决敢不勉。夜来歸夢清，疑在啼猨巘。[END]
[Q]明白菴六首  其五[A]老去一菴深，聊將自浄心。要當酬佛祖，終不負叢林。[END]
[Q]明白菴六首  其六[A]歸路山花發，欣然折一枝。動容揚古路，不墮悄然機。[END]
[Q]粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其一[A]哀蟬滿風聽，草樹初茂密。空齋有奇事，屋角寒藤入。[END]
[Q]粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其二[A]客来理清言，客去依蒲褐。道鄉知不遥，髣髴見城郭。[END]
[Q]粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其三[A]希夷登嶽頂，與子相追随。天風落笑語，想見對談時。[END]
[Q]粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其四[A]子從兩人傑，此遊真勝緣。他年傳故事，一葉共湘川。[END]
[Q]粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其五[A]遥知歌座中，随意吐十住。海門妙蓮華，應逐談詞吐。[END]
[Q]粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其六[A]我菴無量相，泯迹變清思。覺範如新故，空華今盛衰。[END]
[Q]粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其七[A]松下朅来見，依然冰雪顔。未須驚世故，且復卧看山。[END]
[Q]粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其八[A]高誼今照人，劇談舊驚座。别来如許久，一見千愁破。[END]
[Q]粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其九[A]無生師子窟，僧寶光照夜。我如龜六藏，一菴聊作夏。[END]
[Q]粹中自郴江瑩中與南歸時余在龍山容泯齋爲誦唐詩入郭随緣住思山破夏歸之句爲韻十首  其一○[A]千峰夕陽外，空翠揺煙霏。終古無求處，相看一笑歸。[END]
[Q]和昭默堂五首  其一[A]相見自完全，分明透語言。衲僧猶聽瑩，入户不知門。[END]
[Q]和昭默堂五首  其二[A]道骨清如玉，閑拳瘦策時。鈍根并鶻眼，到此自分岐。[END]
[Q]和昭默堂五首  其三[A]此堂常說法，亦是主中賓。無地容啗啄，緣渠徹骨貧。[END]
[Q]和昭默堂五首  其四[A]睡餘供潄盥，齒頬带茶甘。兄弟知家法，從教鶖子慚。[END]
[Q]和昭默堂五首  其五[A]倦依蒲褐坐，脱體露全機。曲篆風窗細，煙横一縷微。[END]
[Q]又次韻五首  其一[A]擬心成剩法，况復更随言。試憑堂中几，閑看窈窕門。[END]
[Q]又次韻五首  其二[A]智識不到處，言詮路絕時。欲藏還露骨，叶带更多歧。[END]
[Q]又次韻五首  其三[A]瘦容無住著，舉手評来賓。不是無言說，雖窮不諱貧。[END]
[Q]又次韻五首  其四[A]夢裏尋音響，教休定不甘。忽知眉蓋眼，開著替人慚。[END]
[Q]又次韻五首  其五[A]言語皆爲病，全提却物機。更無遮掩處，兀坐笑微微。[END]
[Q]李成德畫理髪搔背刺噴䎳耳爲四暢圖乞詩作此四首  其一[A]經月得樓颼，頭懶垢不靧。樹間一梳理，道與精神會。[END]
[Q]李成德畫理髪搔背刺噴䎳耳爲四暢圖乞詩作此四首  其二[A]痒處搔不及，賴有童子手。精微不可傳，齬齒一轉首。[END]
[Q]李成德畫理髪搔背刺噴䎳耳爲四暢圖乞詩作此四首  其三[A]呿口眼尾垂，欲噴將未發。竟以紙用事，快等船出閘。[END]
[Q]李成德畫理髪搔背刺噴䎳耳爲四暢圖乞詩作此四首  其四[A]耳痒欲拈去，猛省須用䎳。注目深探之，疏快滿鬚髪。[END]
[Q]余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其一[A]披雲斵奇峰，稍稍墮危峭。百年能幾何，萬事付一笑。[END]
[Q]余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其二[A]方經脱手春，又復送餘熱。懸知到故山，定與秋風别。[END]
[Q]余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其三[A]故山久不歸，田園廢耕鉏。但餘玉澗碧，依舊繞吾廬。[END]
[Q]余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其四[A]吾廬亦何有，草屋八九間。牀頭挂濕水，枕上見他山。[END]
[Q]余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其五[A]夫子固真亮，剛勁如何遠。玉骨定含秋，出語便清婉。[END]
[Q]余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其六[A]西齋君去後，别緒亂於莎。乃知長笑語，始奈客愁何。[END]
[Q]余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其七[A]我詩水清淺，隻鵠浴不煩。君才正豪邁，霜足擁華軒。[END]
[Q]余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其八[A]門前短石橋，日日送君過。歸来院落間，還作北窗卧。[END]
[Q]余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其九[A]一從秃毛髪，萬事成乖阻。貪食等饑鷹，酣眠如飽虎。[END]
[Q]余所居竹寺門外有谿流石橋汪履道過余必終日既去送至橋西履道誦笑别廬山遠何煩過虎谿之句作十詩以見寄因和之  其一○[A]與君游戲處，箇中無悟迷。冰華来脉正，不獨是曹谿。[END]
[Q]履道書齋植竹甚茂用韻寄之十首  其一[A]君家清癯生，風姿極孤峭。我欲爲傳真，世豈無笑笑。[END]
[Q]履道書齋植竹甚茂用韻寄之十首  其二[A]笑笑解衣處，酒後耳先熱。筆端走精神，葉葉無差别。[END]
[Q]履道書齋植竹甚茂用韻寄之十首  其三[A]汪郎工筆耕，萬卷供犁鉏。我方買牛具，賃屋鄰子廬。[END]
[Q]履道書齋植竹甚茂用韻寄之十首  其四[A]胸中有奇趣，詩成談笑間。往来無一事，城郭似居山。[END]
[Q]履道書齋植竹甚茂用韻寄之十首  其五[A]曉庭蒲葉翻，天涯歸夢遠。尚記泊舟時，隔水桑婉婉。[END]
[Q]履道書齋植竹甚茂用韻寄之十首  其六[A]月華潑空壁，露顆壓庭莎。哦詩欲仙去，無計奈君何。[END]
[Q]履道書齋植竹甚茂用韻寄之十首  其七[A]雖住城隍寺，而無迎送煩。清風如有素，時復到南軒。[END]
[Q]履道書齋植竹甚茂用韻寄之十首  其八[A]南軒絕低小，亦無佳客過。相看兩無言，徑作對牀卧。[END]
[Q]履道書齋植竹甚茂用韻寄之十首  其九[A]詩狂欲發言，因此難韻阻。君看短後兒，掉臂搏怒虎。[END]
[Q]履道書齋植竹甚茂用韻寄之十首  其一○[A]暫借人間路，未達忽如迷。石門端不遠，歸思亂筠谿。[END]
[Q]履道見和復答之十首  其一[A]怪君巋如山，詩句最奇峭。此篇如縛須，爲作陸雲笑。[END]
[Q]履道見和復答之十首  其二[A]君馭秋風来，破我殘夏熱。方欣對榻眠，遽作虎谿别。[END]
[Q]履道見和復答之十首  其三[A]曾約還康山，披簑共春鉏。東林縛我屋，西崦置子廬。[END]
[Q]履道見和復答之十首  其四[A]百年駒過隙，世事撚指間。誰能脱秃帽，從我歸故山。[END]
[Q]履道見和復答之十首  其五[A]公詩如淵明，語直氣益遠。此篇猶可人，幽趣更清婉。[END]
[Q]履道見和復答之十首  其六[A]佳人如美玉，華裙似春莎。百年被束縛，奈此青山何。[END]
[Q]履道見和復答之十首  其七[A]所居遠城市，已絕送迎煩。賴有隔橋子，時来過小軒。[END]
[Q]履道見和復答之十首  其八[A]静聞鬭牛犇，閑數羣蟻過。秋風拂庭槐，枕書欲酣卧。[END]
[Q]履道見和復答之十首  其九[A]與君居相連，長恨笑談阻。作詩歌追蹤，人笑學畫虎。[END]
[Q]履道見和復答之十首  其一○[A]思澀不自勝，援筆真欲迷。那堪屋漏雨，供此不盡谿。[END]
[Q]登控鯉亭望孤山[A]大江自吞空，中流湧孤山。欲取藏袖中，歸置几案間。[END]
[Q]因事[A]太平無事僧，死時是今日。逢緣不借中，無間功不立。[END]
[Q]叢秀軒[A]幽軒如鏡净，峰好嚲雲鬟。不用稱叢秀，爲君名照山。[END]
[Q]次韻曾侯贈菴僧[A]野僧自是閑，不復知閑味。譬如菴中人，不見菴外事。[END]
[Q]次韻履道雨霽見月二首  其一[A]昨夜中庭樹，陰寒葉上稠。今宵掃疏影，寫出十分秋。[END]
[Q]次韻履道雨霽見月二首  其二[A]雨洗詩魂健，梅梢月色新。遥知愁絕處，對影只三人。[END]
[Q]次韻資欽提舉二首  其一[A]雅志在丘壑，不甘絲竹圍。摩挲林下石，忽憶釣魚磯。[END]
[Q]次韻資欽提舉二首  其二[A]爽氣諸峰曉，閑心古井波。小樓新得句，清絕似陰何。[END]
[Q]和珣上人八首  其一[A]生死鏡中像，非面亦非鏡。像既無起滅，心豈纒垢浄。[END]
[Q]和珣上人八首  其二[A]不了號無明，了知名真智。如人因地倒，而起亦因地。[END]
[Q]和珣上人八首  其三[A]木頭與碌磚，抛出無巧妙。無實法于人，即是我綱要。[END]
[Q]和珣上人八首  其四[A]句下無活路，知渠見處偏。君看珠走地，不定始知圓。[END]
[Q]和珣上人八首  其五[A]萬法如有功，夢事應存體。但知一月真，寧許墮非是。[END]
[Q]和珣上人八首  其六[A]既了超四句，自然絕百非。電光石火上，不許更追維。[END]
[Q]和珣上人八首  其七[A]毁譽不入念，方知心已空。魔宫并虎穴，還與道場同。[END]
[Q]和珣上人八首  其八[A]問訊跛挈師，汝今亦知有。棒打不回頭，乃爾能掣肘。[END]
[Q]海棠花二絕句  其一[A]雨濯吳粧膩，風催蜀錦裁。自嫌生較晚，不得聘寒梅。[END]
[Q]海棠花二絕句  其二[A]鴨殼非難致，鮫胎業已成。夜深寧覓睡，相照月偏明。[END]
[Q]惺惺石[A]簿領久沉迷，誰能不忍欺。我來慚此石，拈出問吾師。[END]
[Q]滴滴泉[A]石罅來泉滴，松風雜澗聲。天明有公事，還憶此時清。[END]
[Q]大龍山五詠用家君所和胡別駕韻 經藏[A]萬法俱一空，忘筌亦忘字。勿置齒牙間，回觀方寸地。[END]
[Q]大龍山五詠用家君所和胡別駕韻 龍祠[A]夾日授五飛，論功中興主。宛宛龍父尊，茲山職霖雨。[END]
[Q]大龍山五詠用家君所和胡別駕韻 密室[A]小室坐蒲團，死灰念不作。所以護明珠，精修企先覺。[END]
[Q]大龍山五詠用家君所和胡別駕韻 小池[A]山椒有龍湫，清泉日夜流。疏巖作方沼，漱甘非外求。[END]
[Q]大龍山五詠用家君所和胡別駕韻 湯爐[A]蟹眼候松風，雲腴挾霜月。爐下豈常炎，灰飛即烟滅。[END]
[Q]交翠亭  其一[A]三十年中事，鸞棲筑小亭。寒聲長新籜，清閟拂疏欞。[END]
[Q]交翠亭  其二[A]水轉前時綠，山濃遠處青。重來勤問訊，此別記秋螢。[END]
[Q]仙壇院[A]蕉聞王子晉，雲卧夜吹笙。控鶴沖天去，松風千古聲。[END]
[Q]慈雲祖老相邀至悠然閣倦不克往[A]幾日陟雲烟，危峰懶著鞭。聊將臨別意，爲我謝悠然。[END]
[Q]楊元素題蒙泉詩云源有雌雄分碧白注謂南泉色白爲雌因爲之解嘲二絕句  其一[A]小孤寧有匹，織女自無家。浪比人間世，增添白玉瑕。[END]
[Q]楊元素題蒙泉詩云源有雌雄分碧白注謂南泉色白爲雌因爲之解嘲二絕句  其二[A]雄風波不動，雌霓影空垂。欲洗蒙泉謗，須刪蜀客詩。[END]
[Q]九曲有感[A]忽忽光陰轉，駸駸華髮添。迹陳三可歎，心賞四難兼。[END]
[Q]八月下旬觀邸報二絕句  其一[A]黄卷漫窮年，天梯欲上難。閭閻聽小子，競欲裂儒冠。[END]
[Q]八月下旬觀邸報二絕句  其二[A]歎息東坡老，聰明誤一生。不須多識字，捷徑自橫行。[END]
[Q]宗人應賢婺源張氏之婿也治邑清介一無所私其列嶽詒書郡幕至以邑尊稱之其里諺如此戲成絕句[A]自昔爲門婿，于今是邑尊。秋毫無假借，情話與誰論。[END]
[Q]景盧蠙洲[A]芳洲編地志，老蚌隱澄灣。軒檻今清絕，全勝合浦還。[END]
[Q]蠙橋[A]堤長交柳蔭，橋狹束荷香。掩戶回逋客，憑欄狎漫郎。[END]
[Q]索笑亭思景嚴二絕句  其一[A]往日江梅發，巾車數數來。自今花索笑，不復共銜杯。[END]
[Q]索笑亭思景嚴二絕句  其二[A]常棣春來減，人如折脚鐺。倚欄思舊事，老眼淚縱橫。[END]
[Q]過濠上[A]心隨溪水清，目逆岫雲生。不憚躧芳屐，橋南鷗乞盟。[END]
[Q]席上見姚泉壽母諸子求詩[A]潘輿隨五采，三釜古今榮。蘭玉盈階砌，追攀千佛名。[END]
[Q]董伯魯以詩送川海棠用韻答之[A]花栽趁上春，重趼疲雙足。何日對仙姿，分題同刻燭。[END]
[Q]盤洲雜韻上 盤洲[A]曲曲盤洲徑，蒼崖路幾層。翠微深處坐，閒話正留僧。[END]
[Q]盤洲雜韻上 雙溪[A]清溪夾桃逕，玉洞萬株春。爲有雙溪悞，漁人休問津。[END]
[Q]盤洲雜韻上 日涉門[A]小圃固日涉，柴門常自關。此心無一事，應共白雲閒。[END]
[Q]盤洲雜韻上 索笑亭[A]虎谿當日事，此處可留蹤。相逢索一笑，何必話中峰。[END]
[Q]盤洲雜韻上 綠萼梅[A]香濃逾粉質，碧膩素娥粧。若使羊郎見，仙姿應並芳。[END]
[Q]盤洲雜韻上 鴛鴦梅[A]疏枝分異蕊，孤幹列鴛鴦。應知爲贈遠，異樣綴清裝。[END]
[Q]盤洲雜韻上 紅梅[A]綻玉聞欺雪，含章妬絳紗。不同桃李種，粲煞赤城霞。[END]
[Q]盤洲雜韻上 臘梅[A]籬菊初殘後，疏香忽傲霜。一枝衝臘綻，紫瑰列金房。[END]
[Q]盤洲雜韻上 黄梅[A]未結金丸果，先吐黄芽花。却悞林和靖，翻疑姚氏家。[END]
[Q]盤洲雜韻上 芝徑[A]金莖豈受塵，三秀已通神。不競銅池瑞，逢蘭肯卜鄰。[END]
[Q]盤洲雜韻上 種秫倉[A]種秫無多子，猶勝避俗翁。盡將供釀具，不復用青銅。[END]
[Q]盤洲雜韻上 芝泉[A]美瑞山祇管，幽泉地脈通。漱甘冰熨齒，短綆走溪童。[END]
[Q]盤洲雜韻上 草塘[A]茸茸春草茁，碧水涌方塘。入夢無佳句，看雲憶對床。[END]
[Q]盤洲雜韻上 魚臺[A]掩關麾俗子，裂網禁畦丁。臺下魚相賀，溪邊人獨醒。[END]
[Q]盤洲雜韻上 兌橋[A]橋橫桑下澗，望處極西郊。有客同飛蓋，何人伴結茅。[END]
[Q]盤洲雜韻上 泛杯巖[A]酒進鸕鶿杓，花隨翡翠盤。巖邊多怪石，巖下有奔湍。[END]
[Q]盤洲雜韻上 九曲[A]風輕杯蕩漾，岸曲水逶迤。遇坎亦可喜，倒行羞接籬。[END]
[Q]盤洲雜韻上 棕亭[A]乞得栟櫚葉，都將當屋茅。青青夸藥申，可怕杜陵嘲。[END]
[Q]盤洲雜韻上 一詠亭[A]有水足浮醴，寧拘秋與春。共將詩擬古，不必語驚人。[END]
[Q]盤洲雜韻上 小垂手[A]醉袖起如舞，翩然三島仙。約君爲石友，伴我傲林泉。[END]
[Q]盤洲雜韻上 醒酒石[A]名高牛氏品，地接燕兒窠。有客圖沉醉，翻嫌石是魔。[END]
[Q]盤洲雜韻上 墨沼[A]鑿地肖風輪，洗雲吞月扇。敗墨起緇塵，山陰勞北面。[END]
[Q]盤洲雜韻上 既醉亭[A]酒半興方濃，瓶空罍弗耻。更看一籌輸，各盡三觥醉。[END]
[Q]盤洲雜韻上 溪簾[A]雨過溪添綠，橫瀾自在流。水精簾欲捲，何處著銀鉤。[END]
[Q]盤洲雜韻上 可止亭[A]循除泉漱石，改席酒分船。到此須知止，行前將墜淵。[END]
[Q]盤洲雜韻上 鵝池[A]路轉左畫方，水來斜中矩。不解寫黄庭，倚筇看白羽。[END]
[Q]盤洲雜韻上 流瀑[A]高坡勢建瓴，觸石驚濤沸。入耳轉聲清，廬峽參差是。[END]
[Q]盤洲雜韻上 薝蔔澗[A]夾澗榮薝蔔，倚竹顔如玉。溪魚大上時，臨流香可掬。[END]
[Q]盤洲雜韻上 菊澨[A]夕英色衰落，小摘尚盈襟。錯會離騷意，元無滿地金。[END]
[Q]盤洲雜韻上 末利菊[A]化工將末利，改作壽潭花。零露團佳色，鵝黄自一家。[END]
[Q]盤洲雜韻上 雙溪堂[A]溪光摇四壁，瓦影落中流。洗耳百聞寂，清心千慮休。[END]
[Q]盤洲雜韻上 檥齋[A]隨波堪泛宅，因壑遂藏舟。坐穩無維楫，任他風打頭。[END]
[Q]盤洲雜韻上 雲葉[A]支機何代石，風截秋雲根。一葉下人境，坐令臺榭尊。[END]
[Q]盤洲雜韻上 嘯風巖[A]於菟嘯空山，萬竅寒風出。隄防飛將軍，漢箭有神物。[END]
[Q]盤洲雜韻上 蜂房[A]石是蜂窠變，蜂來有處藏。不須開戶牖，薜荔爲穿房。[END]
[Q]盤洲雜韻上 磐磯[A]有竿不見綸，無綸焉用餌。終日坐釣磯，旁人笑兒戲。[END]
[Q]盤洲雜韻上 問柳橋[A]濡毫求露柱，墮履望奇書。問訊緣溪柳，新條可拂裾。[END]
[Q]盤洲雜韻上 鳳柳[A]春情百尺牽，午影三眠過。修眉漫成顰，細腰誰類我。[END]
[Q]盤洲雜韻上 蓼岸[A]岸蓼花如糝，殘霞照晚汀。不教資麴蘖，留得隱鵁鶄。[END]
[Q]盤洲雜韻上 碧蘆步[A]津頭晚風急，欹倒一叢蘆。宿雁逢清泚，飛來作畫圖。[END]
[Q]盤洲雜韻上 西滸[A]春馮西滸窗，夏卧西滸榻。待月最宜秋，探梅還度臘。[END]
[Q]盤洲雜韻上 扁舟[A]非厭人間事，不携西子游。聊將去越意，指此作扁舟。[END]
[Q]盤洲雜韻上 飛廬[A]浮家今得計，舉棹疾於飛。一笑兒童舞，芳蓮當妓圍。[END]
[Q]盤洲雜韻上 采蓮舟[A]聖得三峰藕，刳爲一瓣蓮。著身猶不穩，何用濟長川。[END]
[Q]盤洲雜韻上 彩鷁[A]興來飛畫舸，泛泛水中鳧。綠皺移歌扇，紅鮮迓酒壺。[END]
[Q]盤洲雜韻上 飯牛亭[A]冬耕春復犁，麥秀禾方插。少放牧兒休，莫教牛力乏。[END]
[Q]盤洲雜韻上 西疇[A]代耕荒幼學，投老樂歸田。鹵莽人之罪，豐兇勿怨天。[END]
[Q]盤洲雜韻上 土湖[A]波濤送客帆，松竹圍僧舍。野趣望中來，西湖當減價。[END]
[Q]盤洲雜韻上 石衖[A]一丘封竹弟，萬石齒金昆。收拾甲乙品，莊嚴可款門。[END]
[Q]盤洲雜韻上 有竹軒[A]前身豈汲直，枉尺天所難。賢哉耐久朋，結盟同歲寒。[END]
[Q]盤洲雜韻上 斑竹[A]帝子登湘岸，臨風粉淚彈。梨花多少雨，點點透琅玕。[END]
[Q]盤洲雜韻上 紫竹[A]拾青容色混，著紫寵光偏。幽逕留風月，行多履易穿。[END]
[Q]盤洲雜韻上 方竹[A]體方如就矩，幹直匪從繩。杖有削圜厄，提携先摸稜。[END]
[Q]盤洲雜韻上 人面竹[A]怪奇存相法，妍醜出天真。此君無二貌，正是葛天民。[END]
[Q]盤洲雜韻上 貓頭竹[A]穹枝迴鳳尾，健筍迸貓頭。安得真致此，勿爲羣鼠羞。[END]
[Q]盤洲雜韻上 慈竹[A]義居傳九世，瑞物記三荆。何似同根竹，春風一死生。[END]
[Q]盤洲雜韻上 笛竹[A]蘄產名天下，含颸別樣青。中郎如一見，應不數柯亭。[END]
[Q]盤洲雜韻上 箭竹[A]美箭東南出，成林地不慳。禽胡如有將，寄與定天山。[END]
[Q]盤洲雜韻上 洗心閣[A]餐霞吞沆瀣，一吸千頃湖。默坐更深省，心塵今有無。[END]
[Q]盤洲雜韻上 橘友亭[A]倚楹歌橘頌，巡圃款甘林。更待商山老，於斯朋盍簪。[END]
[Q]盤洲雜韻上 繡橘[A]后皇權植物，奴婢徧江干。繡蹙一林橘，高擎黄玉團。[END]
[Q]盤洲雜韻上 脆橙[A]謂橘不盈握，勝橙顓進皮。香齏難共搗，遮莫蟹螯持。[END]
[Q]盤洲雜韻上 金橘[A]朱襦千里變，金彈一分增。入口蜜相避，懷歸誰不能。[END]
[Q]盤洲雜韻上 羅甘[A]羅包肌理細，霜顆輔車香。封殖貴瀕水，踰淮非我鄉。[END]
[Q]盤洲雜韻上 常棣徑[A]已廢蓼莪篇，難荒常棣徑。步屐不思歸，共看花弄影。[END]
[Q]盤洲雜韻上 花信亭[A]時時風報信，處處雨催粧。大賚一年景，均輸萬斛香。[END]
[Q]盤洲雜韻上 牡丹[A]綺席偏宜晝，香霞獨占春。洛陽荆棘久，誰是惜花人。[END]
[Q]盤洲雜韻上 勺藥[A]名標溱洧贈，根自廣陵分。所欠盤盂玉，黄樓儘不群。[END]
[Q]盤洲雜韻上 丹桂[A]無癖不譽兒，有詩非責子。丹桂幾枝芳，對之空顙泚。[END]
[Q]盤洲雜韻上 瑞香[A]紫苞楊柳葉，奇絕錦熏籠。香氣闐襟袖，清尊爲汝空。[END]
[Q]盤洲雜韻上 白山茶[A]自讀文成賦，經營巧作難。涪翁真溢美，何似鶴頭丹。[END]
[Q]盤洲雜韻上 白榴[A]耻上舞裙带，願依九琳窗。韶顔今換骨，阿措便心降。[END]
[Q]盤洲雜韻上 末利[A]膚瑩過凝脂，香濃遠隨步。應有看花人，入園心見妬。[END]
[Q]盤洲雜韻上 素馨[A]繁盛閩南粵，潜藏霜雪天。素雲生寶髻，賸馥借龍涎。[END]
[Q]盤洲雜韻上 含笑[A]自有嫣然態，風前欲笑人。涓涓朝泣露，盎盎夜生春。[END]
[Q]盤洲雜韻上 木犀[A]逋客敢欺桂，秋巖曾遣風。古香吹一再，如到廣寒宮。[END]
[Q]盤洲雜韻上 文官花[A]破白便懷青，紆朱旋著紫。鼎鼎一春忙，浮榮均夢蟻。[END]
[Q]盤洲雜韻上 聚八仙[A]圓整裝花蘂，周遭列飲仙。瓊英難上僭，簇蝶不同年。[END]
[Q]盤洲雜韻上 衮繡毬[A]流蘇團小蝶，伯仲聚仙花。衮繡名非是，瑶琨未足誇。[END]
[Q]盤洲雜韻上 水桅[A]鮮支形相小，石罅解蟠根。香湊芝蘭室，居便水月村。[END]
[Q]盤洲雜韻上 重杏[A]重英迷宿雨，巧笑聘春風。壽汝一巵酒，勿嫌肌太紅。[END]
[Q]盤洲雜韻上 紫薇[A]十年三雁序，接翅紫微垣。花下哦前什，難酬明主恩。[END]
[Q]盤洲雜韻上 木蘭[A]未識春風面，先聞樂府名。洗粧儂出塞，進艇客登瀛。[END]
[Q]盤洲雜韻上 荼蘼[A]青條散蛟螭，素艷欺瓊玖。體薰塵外香，骨醉壺中酒。[END]
[Q]盤洲雜韻上 玉瓏鬆[A]品軋酴醾架，名疑霧淞花。□將□假借，可但鄙金沙。[END]
[Q]盤洲雜韻上 山茶[A]平泉窮勝事，南守送名花。寓意懲多愛，勞人召怨嗟。[END]
[Q]盤洲雜韻上 黄薔薇[A]彤闕收紅綬，金門賜鞠衣。若無纖刺罥，一摘便須稀。[END]
[Q]盤洲雜韻上 紅蕉[A]嶺外花無數，分移頗歷年。破除猩血染，舒卷蜀城牋。[END]
[Q]盤洲雜韻上 海仙[A]人來認海棠，却訝枝條弱。嫩蘂不勝春，生怕東風惡。[END]
[Q]盤洲雜韻上 繡带[A]蜀艷停針久，柔荑著意描。五文縈色線，百寶簇芳腰。[END]
[Q]盤洲雜韻上 荳蔻花[A]冶葉擁香苞，盈盈二月交。相思意安在，試去想花梢。[END]
[Q]盤洲雜韻上 麗春[A]纖莛小作罌，瘦殼元無粟。色麗品少雙，詩成看未足。[END]
[Q]盤洲雜韻上 長春[A]四季花長發，朝朝得細看。絳英能受暑，綠刺更禁寒。[END]
[Q]盤洲雜韻上 水仙[A]龍宮陳酒器，金盞白銀臺。欲結塤箎伴，無踰綠萼梅。[END]
[Q]盤洲雜韻上 翦春羅[A]巧翦鮫綃碎，深塗絳蠟勻。殘英枝上隱，踰月逞鮮新。[END]
[Q]盤洲雜韻上 玉簪[A]月娥新琢玉，何夕忽遺簪。斜插風鬟濕，蟾宮底處尋。[END]
[Q]盤洲雜韻上 麝萱[A]手撚雛鶯羽，鼻參香麝臍。千憂何處散，芳徑酒爭携。[END]
[Q]盤洲雜韻上 玉燈[A]葉如薏苡長，花比金燈白。一簇蘂宮仙，銀燈臧與獲。[END]
[Q]盤洲雜韻上 鬭日紅[A]紅英鬭日開，暮落錦成堆。不藉西風力，孤根委草萊。[END]
[Q]盤洲雜韻上 佛桑[A]展葉柔桑沃，裝叢醉纈繁。定應西域到，略不耐輕寒。[END]
[Q]盤洲雜韻上 木芙蓉[A]川陸有芙蓉，名同物不同。采江搴木句，作麽誤韓公。[END]
[Q]盤洲雜韻上 黄拒霜[A]芳林秋冷落，木末改黄裳。可笑名虛忝，何曾拒得霜。[END]
[Q]盤洲雜韻上 小黄葵[A]拂金鋪細靨，騎鵠墮新翎。花小也傾日，芒寒猶聚星。[END]
[Q]盤洲雜韻上 金鳳[A]九苞滋雨露，五采燭軒楹。奉送歸丹穴，朝陽幸一鳴。[END]
[Q]盤洲雜韻上 雞冠[A]未觀金距鬭，已怪左輪殷。一夜風霜作，垂頭急挂冠。[END]
[Q]盤洲雜韻上 石竹[A]蘤紅蜂好齧，路細麝來眠。若也栽幽處，踰冬色不蔫。[END]
[Q]盤洲雜韻上 黄鶯兒[A]鸝庚翻柳去，拾羽漬輕花。戰戰枝如壓，無風勢亦斜。[END]
[Q]盤洲雜韻上 真珠[A]細簇盤洲岸，初驚合浦還。娉婷邀十斛，惜取買青山。[END]
[Q]盤洲雜韻上 鼓子[A]抽蔓類牽牛，含芳伍萱草。上上不知休，高柯厭纏繞。[END]
[Q]盤洲雜韻上 金錢[A]鑪熾陰陽炭，金錢滿地流。何人能點鐵，笑覓富民侯。[END]
[Q]雜詠下 金燈[A]燈焰既埋光，幽蕤不露黄。阿誰驢喚狗，爲我問花王。[END]
[Q]雜詠下 百結[A]體輕難受雨，枝軟不禁風。全賴結蟠力，能超造化功。[END]
[Q]雜詠下 後庭花[A]月滿臨春閣，雲隨張麗華。隔江雖度曲，破國不因花。[END]
[Q]雜詠下 凌霄[A]天借憑依便，雲霄若可凌。莫教風拔木，却羨水飄萍。[END]
[Q]雜詠下 杜鵑花[A]山深啼杜宇，濺血染花心。閬苑未歸去，不妨留鶴林。[END]
[Q]雜詠下 玉胡蝶[A]贊皇褒簇蝶，京洛古來希。一陣雄風起，穿林粉翅飛。[END]
[Q]雜詠下 苔[A]赤憎賓舍滿，雅稱落花留。縱使金錢好，如何買斷秋。[END]
[Q]雜詠下 虞美人草[A]尤物鍾芳草，虞兮柰若何。動摇緣體弱，非是感悲歌。[END]
[Q]雜詠下 睡足亭[A]露重宿妝凝，地偏春睡足。卜夜到橫參，却須高舉燭。[END]
[Q]雜詠下 黄海棠[A]漢宮嬌半額，雅淡稱花仙。天與溫柔態，妝成取次妍。[END]
[Q]雜詠下 垂絲海棠[A]脈脈似崔徽，朝朝長看地。誰能解倒懸，扶起雲鬟墜。[END]
[Q]雜詠下 孤松[A]昂霄蒼鬣五，獨立幾寒暑。不肯在雞群，自然羞噲伍。[END]
[Q]雜詠下 菱灣[A]食芹知獻君，嗜芰不忘親。大節全忠孝，勞心思古人。[END]
[Q]雜詠下 芡曲[A]芡槃平羃水，雁喙飽吞風。剖蚌珠驚坐，清談拳屢空。[END]
[Q]雜詠下 林珍亭[A]主林時獻供，它壤昔移根。秋後收梨栗，傾奩得弄孫。[END]
[Q]雜詠下 櫻桃[A]園官來獻孰，萬顆滴階紅。綠李高名品，須知論未公。[END]
[Q]雜詠下 蒲萄[A]虺蔓奮長須，纍纍明月珠。休傳釀酒法，萬一誤分符。[END]
[Q]雜詠下 雪梨[A]魁然飣坐珍，落刃雪分身。酒渴思吞海，加籩縱臾人。[END]
[Q]雜詠下 鵝梨[A]新鵝借顔色，甘蜜添滋味。憶得賞花時，闌干带春淚。[END]
[Q]雜詠下 林禽[A]蒙潤碧千顆，迎曦紅半頰。閱古憩鵝池，牽連青李帖。[END]
[Q]雜詠下 竹村[A]一任筍侵疆，何防鞭礙道。千戶廣侯封，三家結村保。[END]
[Q]雜詠下 竹屋[A]棟梁無一木，眼底盡龍孫。千畝清陰合，出門人灌園。[END]
[Q]雜詠下 灌園亭[A]好手善和羹，非才當抱甕。加點苜蓿盤，丁寧及時種。[END]
[Q]雜詠下 西瓜[A]萬里隨膚使，分留三十年。甘棠遺愛在，一見一潸然。[END]
[Q]雜詠下 罌粟[A]美體亞群花，千罌倒儲粟。飲客醍醐漿，可以代醽醁。[END]
[Q]雜詠下 瓊報亭[A]珍物再三投，英瓊修永好。以茲君子德，不作眾人報。[END]
[Q]雜詠下 木瓜[A]碩果宣城得，花膚易地無。上樓要脚健，不假瘦藤扶。[END]
[Q]雜詠下 矮桃[A]結子卑枝繁，成蹊長策捨。飽殺騶侏儒，誰牽果下馬。[END]
[Q]雜詠下 崑崙桃[A]滿樹鳩盤茶，曾開勝錦花。奪胎春薄相，刻畫攪詩家。[END]
[Q]雜詠下 朝天李[A]長柯渾直上，茂葉不橫生。縞夜心傾藿，朝天荷美名。[END]
[Q]雜詠下 破核李[A]葦綃欹鼠穴，翠質臨螬井。自破核不鉆，通行冠可整。[END]
[Q]雜詠下 嘉慶子[A]雪艷燕脂萼，京都核遠來。遊人初識面，不作李花猜。[END]
[Q]雜詠下 繭甕亭[A]倚檻課條桑，作繭看成甕。我亦效吳蠶，踏破愁清夢。[END]
[Q]雜詠下 沃桑陌[A]植桑非一日，斬伐良不忍。亦欲後人知，愛奇仍務本。[END]
[Q]雜詠下 六枳關[A]分付司花女，誰何六枳關。少年輕薄子，驅去勿教還。[END]
[Q]雜詠下 碧鮮里[A]勁節舊捎雲，新添老大根。何年居此里，著處長兒孫。[END]
[Q]雜詠下 柞林[A]柞樹何人種，成林不亂行。漢家全盛日，宮殿對長楊。[END]
[Q]雜詠下 桃李蹊[A]粲爛九張機，交加五雜組。蜂蝶勝於人，東來又西去。[END]
[Q]雜詠下 凌風臺[A]老根呈冷艷，鼎立傲剛風。危坐曾臺久，衰顔得酒紅。[END]
[Q]雜詠下 蒼鶴[A]吭赤羽毛蒼，華亭雪羞比。昂昂警露仙，翻作遼東豕。[END]
[Q]雜詠下 馴鹿[A]呦呦忘野性，掉尾草中眠。寄語射生戶，深山空歲年。[END]
[Q]雜詠下 猿[A]擲果心頻喜，攀條臂暗通。有懷清遠峽，雲斷玉環空。[END]
[Q]雜詠下 野綠堂[A]緣流排勁草，盈野鞠長蘆。烟樹高低見，如開平遠圖。[END]
[Q]雜詠下 壁立萬仞[A]立壁無蹊徑，纖塵不可留。若知心匪石，那復爲身謀。[END]
[Q]雜詠下 千巖萬壑[A]屏開山弄巧，巖秀壑爭流。漫作剡中夢，難尋雪夜舟。[END]
[Q]雜詠下 橫坤一練[A]滄浪東入海，神禹了天功。誰解聞雞舞，來招擊楫風。[END]
[Q]雜詠下 疊嶂[A]愚公移疊嶂，神助到盤洲。細問昭亭路，今非風馬牛。[END]
[Q]雜詠下 月娥留照[A]星稀天隕露，山靜谷生風。萬古雲中月，炎凉無異同。[END]
[Q]雜詠下 隱霧軒[A]平昔慕文豹，管窺纔一斑。誰言披宿霧，吾欲老茲山。[END]
[Q]雜詠下 豹巖[A]九仞基人力，千峰奪地靈。日長頻拄頰，霧暗可藏形。[END]
[Q]雜詠下 楚望樓[A]魯詹尊岱嶽，楚望指江流。地占山川勝，小哉雲夢游。[END]
[Q]雜詠下 巢雲軒[A]羌廬騰爽氣，非霧擁樓居。夜鶴能知我，鷦鷯甚起予。[END]
[Q]雜詠下 駐屐亭[A]長林勞屐齒，植杖解冠衣。覓句題青竹，不知孤鶩飛。[END]
[Q]雜詠下 郊扉[A]尺五蠙洲境，繩樞每日開。抱關無約束，俗駕望風迴。[END]
[Q]雜詠下 濠上[A]大魚緩揚波，小魚輕觸芰。魚樂我能知，我來魚不避。[END]
[Q]雜詠下 野航[A]短蓬收輯濯，欄楯占濠梁。受得兩三客，更添垂釣郎。[END]
[Q]雜詠下 龜巢[A]眼看蓮葉巢，藏六可論交。但得滄洲趣，何嫌蝘蜓嘲。[END]
[Q]雜詠下 魚[A]心嫌大吞小，不忍喚漁蓑。皺月年年減，潜淵漸漸多。[END]
[Q]雜詠下 白龜[A]往作清江使，身遭七十鉆。南溪今自在，魚鼈報平安。[END]
[Q]雜詠下 綠毛龜[A]青髯千歲壽，綠髮九江希。巢葉相漸染，沙邊曳水衣。[END]
[Q]雜詠下 澤芝亭[A]花開常比兩，葉巧或盈千。獨步南風裏，繁英媿在前。[END]
[Q]雜詠下 雙頭蓮[A]駢花先總角，一體素同心。可是鴛鴦瑞，于飛幻碧潯。[END]
[Q]雜詠下 重臺白蓮[A]綠房韜紫的，玉片踴重葩。公論評優劣，難私解語花。[END]
[Q]雜詠下 多葉紅蓮[A]步有凌波襪，掌爲承露盤。尚嫌花片少，千葉映朱欄。[END]
[Q]雜詠下 槐[A]花黄秋欲半，昔歲一番忙。謬應魁三象，深慚王氏堂。[END]
[Q]雜詠下 流憩庵[A]日日來無數，周流足也疲。安排憩策地，準擬曲肱時。[END]
[Q]雜詠下 欣對亭[A]臨清莫三歎，對景非一欣。緩踏溪南路，怕驚鷗鷺群。[END]
[Q]雜詠下 錦雞[A]冠距山雌比，誰來斷蜀機。爛斑快眾采，似戲老萊衣。[END]
[Q]雜詠下 鸂鶒瀨[A]籠寬毛不損，境熟意能馴。自得寒江樂，何憂采捕人。[END]
[Q]雜詠下 拔葵亭[A]廛中饒菜把，足以給盤餐。不逐露葵去，定遭修竹彈。[END]
[Q]雜詠下 容膝齋[A]寸地有別天，斗牖無長物。吾身容易安，此膝不可屈。[END]
[Q]雜詠下 芥納寮[A]地戰兩蠻觸，氣吞九雲夢。何以納須彌，是中甚空洞。[END]
[Q]雜詠下 夢窟[A]世事一場夢，山棲冬復春。花邊侶胡蝶，不省宰官身。[END]
[Q]雜詠下 棕[A]剖心青掌露，蓬首紫髯垂。花孕魚堪饌，枝重鳥不窺。[END]
[Q]雜詠下 木竹[A]竹葉木枝柯，葱青光可鑑。桃竹最名浮，自知蕭洒欠。[END]
[Q]雜詠下 蘭[A]清馥畏人知，辭山便泣岐。請將紉雜佩，不去傍蛾眉。[END]
[Q]雜詠下 藥畹[A]自笑桑榆景，猶貪草木滋。烟霞成痼疾，良藥豈能醫。[END]
[Q]雜詠下 仙茅[A]許仙初拔宅，靈草迸香茅。能使羊無血，云何命在庖。[END]
[Q]雜詠下 黄精[A]葉細渾疑竹，叢輕却象花。果然能辟穀，誰不護萌芽。[END]
[Q]雜詠下 蘼蕪[A]菲菲芳襲予，采采葉敷碧。捐軀陸羽經，箝口陳琳檄。[END]
[Q]雜詠下 芷[A]爲愛草中香，靈均詠藥房。行山踏蛇虺，繫肘有名方。[END]
[Q]雜詠下 地簧[A]塞耳可治聾，下咽多去病。九曝不辭勞，蚤衰諳藥性。[END]
[Q]雜詠下 茱萸[A]覽盡輞川圖，擊節茱萸沜。九日秋子來，黄花爲酒伴。[END]
[Q]雜詠下 玉虹洞[A]天晴玉連蜷，洞邃香吞吐。趁逐牡丹時，游人推不去。[END]
[Q]雜詠下 綠沈谷[A]塞翁馬論谷，山房谷名竹。千駟後無聞，一竿清亦足。[END]
[Q]雜詠下 聚螢齋[A]廣野螢如織，凉郊書好觀。借光須繼晷，莫遣案頭乾。[END]
[Q]雜詠下 螢[A]得夜不韜藏，飛星亂草塘。都緣光影誤，無路出書囊。[END]
[Q]雜詠下 美可茹亭[A]勿誇萬錢食，可畏五鼎烹。采山逃後悔，碧澗有芹羹。[END]
[Q]雜詠下 蕨[A]塊破擎拳出，盤行轉眼空。救荒非小補，粉骨不言功。[END]
[Q]雜詠下 薺[A]犯寒青匝野，信手各盈襜。不與草爭長，聽教荼比甘。[END]
[Q]雜詠下 筍[A]出羖瘞五皮，獲麟髠一角。煮簀太憨生，非關渠善謔。[END]
[Q]雜詠下 雲起亭[A]水窮雲四起，出岫本無心。莫負蒼生望，須爲旱歲霖。[END]
[Q]雜詠下 西戶[A]行樂惜分陰，或風雨有疾。細數一年中，戶開能幾日。[END]
[Q]山居二十詠 山居[A]經始得山居，幽尋跡不疏。自開溪上徑，花露泣前魚。[END]
[Q]山居二十詠 竹坡[A]有圃無修竹，其如借宅何。寧忘三月味，不厭此君多。[END]
[Q]山居二十詠 芝榭[A]筑榭芝山麓，仍年再產芝。欲求茹芝法，已與赤松期。[END]
[Q]山居二十詠 樵徑[A]松釵藏曲徑，林浪積枯枝。足了園炊用，何須壞扊扅。[END]
[Q]山居二十詠 茶丘[A]半世別玉州，夢憶仙人掌。經丘獲鎗旗，清思飄雲上。[END]
[Q]山居二十詠 栗嶺[A]霜栗大如拳，皺開穰獻熟。借問嘉卉山，何如白鴉谷。[END]
[Q]山居二十詠 茅軒[A]翦茅聊復爾，步屧欲何之。風捲三重去，危簷雀護兒。[END]
[Q]山居二十詠 蜂廬[A]分窠能擇地，識路自尋花。不候譙門鼓，群飛晚趁衙。[END]
[Q]山居二十詠 情話齋[A]意到非饒舌，情親易解頤。或時鐺脚坐，不效劍頭炊。[END]
[Q]山居二十詠 榴花城[A]榴艷對枯筇，西來解后同。折花羞鬢白，未插已顔紅。[END]
[Q]山居二十詠 錦被堆[A]錦衾鋪綠野，山麝可曾眠。蕙帳塵凝席，花殘鶴惘然。[END]
[Q]山居二十詠 頳桐[A]花涵百日紅，色到三秋重。葉大好題詩，叢卑難集鳳。[END]
[Q]山居二十詠 雙魚[A]犀角透魚龍，石肌藴星斗。亦有無情花，枝頭魚貫柳。[END]
[Q]山居二十詠 薔薇[A]竹外霞爲幄，花間錦作籬。離宮多怨女，吃吃竟亡隋。[END]
[Q]山居二十詠 迎春[A]桃杏正酣酣，光春當仲月。吐艷既後時，嘉名安可竊。[END]
[Q]山居二十詠 長生草[A]經時久枯槁，得水即青葱。起死醫無藥，返魂香有功。[END]
[Q]山居二十詠 雲松關[A]葉生新易舊，歲寒凋獨後。不改四時柯，賢言非聖耦。[END]
[Q]山居二十詠 山樊[A]蘂碎葉傷多，風韻弗娛目。獨抱絕塵香，無心出幽谷。[END]
[Q]山居二十詠 躑躅崦[A]一氣浹群芳，漫山躑躅黄。有誰相領略，自解度春光。[END]
[Q]山居二十詠 草野[A]發生寧有種，滋蔓妨人路。不得十月霜，掃除難盡去。[END]
[Q]春貼子詞 皇太后閣六首 其一[A]北極璿杓轉，東朝繡戶開。吾皇宴長樂，親捧萬年杯。[END]
[Q]春貼子詞 皇太后閣六首 其二[A]遶殿猗蘭紫，浮觴壽柏青。瑶池演春算，倍受八千齡。[END]
[Q]春貼子詞 皇太后閣六首 其三[A]曉箭催蓮漏，君王問寢時。光風浮玉琯，瑞靄映雲旗。[END]
[Q]春貼子詞 皇帝閣六首 其一[A]木鐸揚寬詔，雲翹舞化風。垂衣金殿裏，聖德與天通。[END]
[Q]春貼子詞 皇帝閣六首 其二[A]紅日升暘谷，青輝應嶰筩。萬方陶美化，渾在泰和中。[END]
[Q]春貼子詞 皇帝閣六首 其三[A]翠水冰融盡，雕櫳日上遲。東風報花信，先拂萬年枝。[END]
[Q]春貼子詞 皇后閣五首 其一[A]沼荇微生綠，宮梅暗度香。五雲凝紫禁，一氣轉青陽。[END]
[Q]春貼子詞 皇后閣五首 其二[A]露沐千門柳，風縈九畹蘭。會聽鶑出谷，行傍采桑壇。[END]
[Q]端午貼子詞 皇太后閣六首 其一[A]臯月乘天數，慈闈奉母儀。靈芝三萬歲，樂府有新詞。[END]
[Q]端午貼子詞 皇太后閣六首 其二[A]柳映金鋪麗，菰黏玉俎香。六宮隨鳳輦，來獻九霞觴。[END]
[Q]端午貼子詞 皇太后閣六首 其三[A]覆戶雙人艾，浮樽九節蒲。更聞天子孝，瑞箑扇堯厨。[END]
[Q]端午貼子詞 皇帝閣六首 其一[A]赤伏題皇運，朱明敞帝宸。休符知有相，此月是天申。[END]
[Q]端午貼子詞 皇帝閣六首 其二[A]祝網湯仁布，垂裳舜德敷。五兵渾不用，安事赤靈符。[END]
[Q]端午貼子詞 皇帝閣六首 其三[A]日永三星正，風薰萬宇凉。要知垂艾意，期與庶民康。[END]
[Q]端午貼子詞 皇后閣五首 其一[A]瑞靄浮龍鑑，凉颸拂燕釵。瑶鍾獻冰醴，暑殿雪盈懷。[END]
[Q]端午貼子詞 皇后閣五首 其二[A]繞臂長生縷，無非柘館絲。還因袗絺綌，深念葛覃詩。[END]
[Q]宜春漫述[A]本是扶犁客，隨緣漫作官。故山應念我，薇蕨已闌干。[END]
[Q]歸雲堂[A]浮雲本無心，人心逐雲去。更作歸雲堂，雲歸竟何處。[END]
[Q]送沖公謁六祖道場[A]直指嶺頭路，寧論幾日回。尋春有消息，寄我一枝梅。[END]
[Q]嘲梅未開[A]梅蕊如紅稻，中藏無盡香。何時來鼻境，更待幾番霜。[END]
[Q]早梅[A]東塢梅初動，香來託意深。明知在籬外，行到却難尋。[END]
[Q]縱筆二首  其一[A]晨炊躬稼米，夜讀世藏書。俯仰無多愧，心知死有餘。[END]
[Q]縱筆二首  其二[A]破囷供飯足，陋屋著身寬。小蹇勤芻秣，時時一跨鞍。[END]
[Q]跋馮氏蘭亭二首  其一[A]堂堂淮陰侯，夫豈噲等伍。放翁評此本，可作蘭亭祖。[END]
[Q]跋馮氏蘭亭二首  其二[A]繭紙藏昭陵，千載不復見。此本得其骨，殊勝蘭亭面。[END]
[Q]雪夜[A]雪屋透窗明，風簾撮夜聲。披衣擁爐坐，忘却在都城。[END]
[Q]題宣律師畫像[A]秀目大頭顱，英姿舉世無。平生一瓦鉢，何處有天厨。[END]
[Q]北邙山[A]芒芒北邙山，高墳盡無主。惟有石麒麟，相向立秋雨。[END]
[Q]降香回燕[A]一從得玉旨，勒馬幽燕起。河北與河南，一萬五千里。[END]
[Q]采石[A]夜泊青山下，江空不受塵。只看波底月，便是謫仙人。[END]
[Q]廬山三疊泉[A]唐不過李仙，宋不過蘇子。此泉來高處，亦復聊爾耳。[END]
[Q]擣衣詩呈水雲[A]妾命薄如葉，流離萬里行。黄塵燕塞外，愁坐聽衣聲。[END]
[Q]秋夜寄水月水雲二昆玉[A]萬里倦行役，秋來瘦幾分。因看河北月，忽憶海東雲。[END]
[Q]絕命詞[A]夫爲萇弘血，妾感共姜詩。夫妻同死義，天地一凄其。[END]
[Q]聞子規  其一[A]飛到一枝上，須啼三五聲。烟中猶彷彿，月下最分明。[END]
[Q]聞子規  其二[A]積淚消春色，好花思錦城。貴人難入耳，祇是惱羈情。[END]
[Q]送稅官仇副使詩十首  其一[A]儒道未易行，俛首爲祿仕。仕而不得祿，卓哉見廉吏。[END]
[Q]送稅官仇副使詩十首  其二[A]關征足自潤，人謂惡能廉。吾獨知彥脩，一葉亦不霑。[END]
[Q]送稅官仇副使詩十首  其三[A]莆城如斗大，征額鉅萬積。逭責猶未能，餘潤安可得。[END]
[Q]送稅官仇副使詩十首  其四[A]市廛有寬征，僚吏無間言。弊例亦麾却，益知彥脩賢。[END]
[Q]送稅官仇副使詩十首  其五[A]課餘自哦詩，詩罷還教子。時時視橐餘，質鬻市薪米。[END]
[Q]送稅官仇副使詩十首  其六[A]世無半山叟，嘆息屏間詩。曾參尚投杼，知己何敢期。[END]
[Q]送稅官仇副使詩十首  其七[A]古來抱關人，玩世可無悶。內省既不愆，得仁又何怨。[END]
[Q]送稅官仇副使詩十首  其八[A]正直男子身，自有神與謀。世治天理現，何必事禱求。[END]
[Q]送稅官仇副使詩十首  其九[A]彥脩但自脩，逆境堪進德。知我自有天，純固在學力。[END]
[Q]送稅官仇副使詩十首  其一○[A]世事良可見，浩蕩書生心。先民亦會計，儒道終當行。[END]
[Q]王昭君二首 二[A]昭君拂玉鞍，上馬啼紅頰。今日漢宮人，明朝胡地妾。[END]
[Q]相逢行[A]相逢紅塵內，高揖黃金鞭。萬戶垂楊裏，君家阿那邊。[END]
[Q]玉階怨[A]玉階生白露，夜久侵羅襪。却下水晶簾，玲瓏望秋月。[END]
[Q]襄陽曲四首 一[A]襄陽行樂處，歌舞白銅鞮。江城回淥水，花月使人迷。[END]
[Q]襄陽曲四首 二[A]山公醉酒時，酩酊高陽下。頭上白接䍦，倒著還騎馬。[END]
[Q]襄陽曲四首 三[A]峴山臨漢江，水綠沙如雪。上有墮淚碑，青苔久磨滅。[END]
[Q]襄陽曲四首 四[A]且醉習家池，莫看墮淚碑。山公欲上馬，笑殺襄陽兒。[END]
[Q]洛陽陌[A]白玉誰家郎，回車渡天津。看花東陌上，驚動洛陽人。[END]
[Q]高句驪[A]金花折風帽，白馬小遲回。翩翩舞廣袖，似鳥海東來。[END]
[Q]舍利弗[A]金繩界寶地，珍木蔭瑤池。雲間妙音奏，天際法蠡吹。[END]
[Q]靜夜思[A]牀前看月光，疑是地上霜。舉頭望山月，低頭思故鄉。[END]
[Q]淥水曲[A]淥水明秋月，南湖採白蘋。荷花嬌欲語，愁殺蕩舟人。[END]
[Q]估客行[A]海客乘天風，將船遠行役。譬如雲中鳥，一去無蹤跡。[END]
[Q]秋浦歌十七首 三[A]秋浦錦駝鳥，人間天上稀。山雞羞淥水，不敢照毛衣。[END]
[Q]秋浦歌十七首 四[A]兩鬢入秋浦，一朝颯已衰。猨聲催白髮，長短盡成絲。[END]
[Q]秋浦歌十七首 五[A]秋浦多白猨，超騰若飛雪。牽引條上兒，飲弄水中月。[END]
[Q]秋浦歌十七首 六[A]愁作秋浦客，強看秋浦花。山川如剡縣，風日似長沙。[END]
[Q]秋浦歌十七首 七[A]醉上山公馬，寒歌甯戚牛。空吟白石爛，淚滿黑貂裘。[END]
[Q]秋浦歌十七首 八[A]秋浦千重嶺，水車嶺最奇。天傾欲墮石，水拂寄生枝。[END]
[Q]秋浦歌十七首 九[A]江祖一片石，青天掃畫屏。題詩留萬古，綠字錦苔生。[END]
[Q]秋浦歌十七首 十二[A]水如一匹練，此地即平天。耐可乘明月，看花上酒船。[END]
[Q]秋浦歌十七首 十三[A]淥水淨素月，月明白鷺飛。郎聽採菱女，一道夜歌歸。[END]
[Q]秋浦歌十七首 十四[A]爐火照天地，紅星亂紫煙。赧郎明月夜，歌曲動寒川。[END]
[Q]秋浦歌十七首 十五[A]白髮三千丈，緣愁似個長。不知明鏡裡，何處得秋霜。[END]
[Q]秋浦歌十七首 十六[A]秋浦田舍翁，採魚水中宿。妻子張白鷴，結罝暎深竹。[END]
[Q]見京兆韋參軍量移東陽二首 一[A]潮水還歸海，流人却到吳。相逢問愁苦，淚盡日南珠。[END]
[Q]對雪獻從兄虞城宰[A]昨夜梁園裏，弟寒兄不知。庭前看玉樹，腸斷憶連枝。[END]
[Q]聞謝楊兒吟猛虎詞因此有贈[A]同州隔秋浦，聞吟猛虎詞。晨朝來借問，知是謝楊兒。[END]
[Q]繫尋陽上崔相渙三首 一[A]邯鄲四十萬，同日陷長平。能迴造化筆，或冀一人生。[END]
[Q]題情深樹寄象公[A]腸斷枝上猨，淚添山下樽。白雲見我去，亦爲我飛翻。[END]
[Q]寄上吳王三首 二[A]坐嘯廬江靜，閑聞進玉觴。去時無一物，東壁挂胡牀。[END]
[Q]口號[A]食出野田美，酒臨遠水傾。東流若未盡，應見別離情。[END]
[Q]別東林寺僧[A]東林送客處，月出白猨啼。笑別廬山遠，何煩過虎溪。[END]
[Q]送姪良攜二妓赴會稽戲有此贈[A]攜妓東山去，春光半道催。遙看若桃李，雙入鏡中開。[END]
[Q]送殷淑三首 三[A]痛飲龍筇下，燈青月復寒。醉歌驚白鷺，半夜起沙灘。[END]
[Q]送陸判官往琵琶峽[A]水國秋風夜，殊非遠別時。長安如夢裏，何日是歸期。[END]
[Q]賦得白鷺鷥送宋少府入三峽[A]白鷺拳一足，月明秋水寒。人驚遠飛去，直向使君灘。[END]
[Q]荅友人贈烏紗帽[A]領得烏紗帽，全勝白接䍦。山人不照鏡，稚子道相宜。[END]
[Q]陪從祖濟南太守泛鵲山湖三首 一[A]初謂鵲山近，寧知湖水遙。此行殊訪戴，自可緩歸橈。[END]
[Q]陪從祖濟南太守泛鵲山湖三首 二[A]湖闊數千里，湖光搖碧山。湖西正有月，獨送李膺還。[END]
[Q]陪從祖濟南太守泛鵲山湖三首 三[A]水入北湖去，舟從南浦回。遙看鵲山轉，却似送人來。[END]
[Q]陪侍郎叔遊洞庭醉後三首 一[A]今日竹林宴，我家賢侍郎。三杯容小阮，醉後發清狂。[END]
[Q]陪侍郎叔遊洞庭醉後三首 二[A]船上齊橈樂，湖心泛月歸。白鷗閑不去，爭拂酒筵飛。[END]
[Q]陪侍郎叔遊洞庭醉後三首 三[A]剗却君山好，平鋪湘水流。巴陵無限酒，醉殺洞庭秋。[END]
[Q]銅官山醉後絕句[A]我愛銅官樂，千年未擬還。要須迴舞袖，拂盡五松山。[END]
[Q]九日龍山飲[A]九日龍山飲，黃花笑逐臣。醉看風落帽，舞愛月留人。[END]
[Q]九月十日即事[A]昨日登高罷，今朝更舉觴。菊花何太苦，遭此兩重陽。[END]
[Q]杜陵絕句[A]南登杜陵上，北望五陵間。秋水明落日，流光滅遠山。[END]
[Q]望木瓜山[A]早起見日出，暮見棲鳥還。客心自酸楚，況對木瓜山。[END]
[Q]夜下征虜亭[A]船下廣陵去，月明征虜亭。山花如繡頰，江火似流螢。[END]
[Q]奔亡道中五首 一[A]蘇武天山上，田橫海島邊。萬重關塞斷，何日是歸年。[END]
[Q]奔亡道中五首 二[A]亭伯去安在，李陵降未歸。愁容變海色，短服改胡衣。[END]
[Q]奔亡道中五首 三[A]談笑三軍却，交游七貴疎。仍留一隻箭，未射魯連書。[END]
[Q]魯中都東樓醉起作[A]昨日東樓醉，還應倒接䍦。阿誰扶上馬，不省下樓時。[END]
[Q]清溪半夜聞笛[A]羗笛梅花引，吳溪隴水情。寒山秋浦月，腸斷玉關聲。[END]
[Q]夏日山中[A]嬾搖白羽扇，躶體青林中。脫巾挂石壁，露頂洒松風。[END]
[Q]醉題王漢陽廳[A]我似鷓鴣鳥，南遷嬾北飛。時尋漢陽令，取醉月中歸。[END]
[Q]獨坐敬亭山[A]衆鳥高飛盡，孤雲獨去閑。相看兩不厭，只有敬亭山。[END]
[Q]自遣[A]對酒不覺暝，落花盈我衣。醉起步溪月，鳥還人亦稀。[END]
[Q]憶東山二首 一[A]不向東山久，薔薇幾度花。白雲還自散，明月落誰家。[END]
[Q]憶東山二首 二[A]我今攜謝妓，長嘯絕人羣。欲報東山客，開關掃白雲。[END]
[Q]重憶一首[A]欲向江東去，定將誰舉杯。稽山無賀老，却櫂酒船回。[END]
[Q]田園言懷[A]賈誼三年謫，班超萬里侯。何如牽白犢，飲水對清流。[END]
[Q]詠山樽二首 二[A]擁腫寒山木，嵌空成酒樽。愧無江海量，偃蹇在君門。[END]
[Q]初出金門尋王侍御不遇詠壁上鸚鵡[A]落羽辭金殿，孤鳴咤繡衣。能言終見棄，還向隴西飛。[END]
[Q]紫藤樹[A]紫藤挂雲木，花蔓宜陽春。密葉隱歌鳥，香風留美人。[END]
[Q]觀放白鷹二首 一[A]八月邊風高，胡鷹白錦毛。孤飛一片雪，百里見秋毫。[END]
[Q]流夜郎題葵葉[A]慙君能衛足，嘆我遠移根。白日如分照，還歸守故園。[END]
[Q]白鷺鶿[A]白鷺下秋水，孤飛如墜霜。心閑且未去，獨立沙洲傍。[END]
[Q]勞勞亭[A]天下傷心處，勞勞送客亭。春風知別苦，不遣柳條青。[END]
[Q]怨情[A]美人捲珠簾，深坐顰蛾眉。但見淚痕濕，不知心恨誰。[END]
[Q]贈內[A]三百六十日，日日醉如泥。雖爲李白婦，何異太常妻。[END]
[Q]越女詞五首 一[A]長干吳兒女，眉目豔新月。屐上足如霜，不着鴉頭襪。[END]
[Q]越女詞五首 二[A]吳兒多白皙，好爲蕩舟劇。賣眼擲春心，折花調行客。[END]
[Q]越女詞五首 三[A]耶溪採蓮女，見客櫂歌迴。笑入荷花去，佯羞不出來。[END]
[Q]越女詞五首 四[A]東陽素足女，會稽素舸郎。相看月未墮，白地斷肝腸。[END]
[Q]越女詞五首 五[A]鏡湖水如月，耶溪女似雪。新妝蕩新波，光景兩奇絕。[END]
[Q]浣紗石上女[A]玉面耶溪女，青娥紅粉妝。一雙金齒屐，兩足白如霜。[END]
[Q]出妓金陵子呈盧六四首 二[A]南國新豐酒，東山小妓歌。對君君不樂，花月奈愁何。[END]
[Q]出妓金陵子呈盧六四首 三[A]東道煙霞主，西江詩酒筵。相逢不覺醉，日墮歷陽川。[END]
[Q]巴女詞[A]巴水急如箭，巴船去若飛。十月三千里，郎行幾歲歸。[END]
[Q]哭宣城善釀紀叟[A]紀叟黃泉裏，還應釀老春。夜臺無曉日，沽酒與何人。[END]
[Q]鄒衍谷[A]燕谷無煖氣，窮巖閉嚴陰。鄒子一吹律，能迴天地心。[END]
[Q]白微時募縣小吏入令臥內嘗驅牛經堂下令妻怒將加詰責白亟以詩謝云[A]素面倚欄鉤，嬌聲出外頭。若非是織女，何得問牽牛。[END]
[Q]效何水部二首 一[A]玉宇含清露，香籠散輕煙。應當結沈抱，難從茲夕眠。[END]
[Q]效何水部二首 二[A]夕漏起遙恨，蟲響亂秋陰。反覆相思字，中有故人心。[END]
[Q]嚴陽南泉泉大道船子贊[A]未透趙州關，看牛事轉繁。死蛇弄不活，只好踏船翻。[END]
[Q]四睡贊[A]人無害虎心，虎無傷人意。彼此不關防，何妨打覺睡。[END]
[Q]爲緣知客求贊[A]不假聞思修，巨闢圓通路。更擬問如何，數珠木槌子。[END]
[Q]採蓮曲[A]見蓮知菂實，尋藕□絲長。六月天邊路，何時結得霜。[END]
[Q]太乙真人畫像[A]真人讀何書，一葉凌浩溔。不見此舟輕，但覺天地小。[END]
[Q]安期生[A]安期聳身坐，揮斥遊太極。若遇謫仙人，鯨背分半席。[END]
[Q]丹陽作[A]暫入新豐市，猶聞舊酒香。抱琴沽一醉，盡日卧垂楊。[END]
[Q]題天慶觀碧玉堂[A]清曉叩玄關，憂時鬢已斑。何如閑道士，隔竹看君山。[END]
[Q]梅仙山[A]西都不知壽，安用獨長年。縱有丹爐在，難吹漢火燃。[END]
[Q]螢火[A]微蹤一腐草，霜重不禁秋。想悟浮生短，常爲秉燭遊。[END]
[Q]蜜蜂[A]釀成百花脾，聊爾了口腹。人知口中甘，誰料腹中毒。[END]
[Q]觀書自歎[A]皓首抱遺經，堪憐誤一生。空共蠹蟲飽，自作忍饑聲。[END]
[Q]吉水夜泊[A]入夜始維舟，黄蘆古渡頭。眠鷗知讓客，飛過蓼花洲。[END]
[Q]草[A]草枯根不死，春到又敷榮。獨有愁根在，非春亦自生。[END]
[Q]百舌[A]花間報曉晴，巧弄百般聲。未可嫌饒舌，猶勝鴈不鳴。[END]
[Q]秋扇[A]人心有炎凉，我心無歡悲。篋中重自珍，會有薰風時。[END]
[Q]訪李延不值[A]白雲滿空山，山空人未歸。拄杖莫敲門，恐驚白雲飛。[END]
[Q]七夕[A]世上癡兒女，爭趨乞巧筵。婦鳩甘抱拙，不諂鵲橋仙。[END]
[Q]綠陰[A]穉綠藉老紅，政爾有餘妍。萬慮不作時，清朗見堯天。[END]
[Q]荷亭[A]影浸蒼凉月，香隨澹蕩風。露華初汎汎，秋思莫匆匆。[END]
[Q]丙子兵禍台溫爲烈寧海雖經焚掠然耕者不廢丁丑粗爲有秋但種秫者少以醉人爲瑞物吾亦似陶靖節時或無酒雅詠不輟也八月初九日連日雷雨溪路阻絕山房岑寂此夕初霽濁酒新漉數酌竟步秋樹陰潭魚可數望前峰老楓數十株已無色白鳥飛翻去來是中有惠崇大年筆家人遣兩力來迎因倒坐籃輿而歸人或問之戲答曰吾日莫途遠故倒行也記以三絕  其一[A]事過清眠足，心寬緩步宜。古人無限事，煙蹙幾修眉。[END]
[Q]丙子兵禍台溫爲烈寧海雖經焚掠然耕者不廢丁丑粗爲有秋但種秫者少以醉人爲瑞物吾亦似陶靖節時或無酒雅詠不輟也八月初九日連日雷雨溪路阻絕山房岑寂此夕初霽濁酒新漉數酌竟步秋樹陰潭魚可數望前峰老楓數十株已無色白鳥飛翻去來是中有惠崇大年筆家人遣兩力來迎因倒坐籃輿而歸人或問之戲答曰吾日莫途遠故倒行也記以三絕  其二[A]去鳥仍回白，殘陽更借紅。傷今兵亂後，人醉不如楓。[END]
[Q]丙子兵禍台溫爲烈寧海雖經焚掠然耕者不廢丁丑粗爲有秋但種秫者少以醉人爲瑞物吾亦似陶靖節時或無酒雅詠不輟也八月初九日連日雷雨溪路阻絕山房岑寂此夕初霽濁酒新漉數酌竟步秋樹陰潭魚可數望前峰老楓數十株已無色白鳥飛翻去來是中有惠崇大年筆家人遣兩力來迎因倒坐籃輿而歸人或問之戲答曰吾日莫途遠故倒行也記以三絕  其三[A]白兔秋毫綻，青蟲樹色并。興亡誰與弔，聊復快新晴。[END]
[Q]花下[A]掃石坐花陰，花陰復滿襟。此時真晝錦，富貴亦何心。[END]
[Q]八月初十日夜露坐場圃新月半破前溪夜舂俯仰寥泬小兒子周在側忽引翁袖曰月照山重也聊記其語[A]露葉墮清響，隔烟聞暝舂。夕嵐那可撥，月照山重重。[END]
[Q]柘溪道中有感[A]得勢茅欺蕙，安居爵笑鴻。吾年已如此，役役又西東。[END]
[Q]即事[A]菜花隨麥長，田水入池平。此景尋常有，何人自在行。[END]
[Q]題李唐松月[A]明月青松枝，幽人巖下步。勸君早歸來，草頭已多露。[END]
[Q]懶出[A]飛霧不成雨，幽人懶出谿。落紅雙雉過，新綠一鵑啼。[END]
[Q]宿龜石寺[A]山深無橫吏，客至氣和平。野寺鳴鐘罷，安眠到五更。[END]
[Q]齒酬舌贈[A]子任調和逸，吾當噬嗑勞。生年雖後子，未老得先焦。[END]
[Q]齒酬唇贈[A]剛柔君不吐，冷熱我須當。鐵石還銷毀，吾今已久長。[END]
[Q]白雪詞四首  其一[A]一雪林屋浄，二雪臯隰新。三雪爲瑞應，伊耆氏作春。[END]
[Q]白雪詞四首  其二[A]濛濛接白雲，皎皎混清月。長歌古人句，山明望松雪。[END]
[Q]白雪詞四首  其三[A]半空紛下鶴，千尺矯遊龍。再歌古人句，晴雪落長松。[END]
[Q]白雪詞四首  其四[A]古人不可見，物色故依然。二麥何人種，忍凍及豐年。[END]
[Q]薌巖山居孟夏二十絕  其一[A]獨鳥怨遥夜，冷螢明遠陂。且弄碧蘿月，莫問出山期。[END]
[Q]薌巖山居孟夏二十絕  其二[A]無色庭前石，無聲石上琴。此時寂寞意，千載有知音。[END]
[Q]薌巖山居孟夏二十絕  其三[A]凱風引柔蔓，時雨滋綠苔。寂寞無一事，空壑生悲哀。[END]
[Q]薌巖山居孟夏二十絕  其四[A]晨霞冠山椒，夕虹飲澗曲。熊蹯未入唇，羊胛早已熟。[END]
[Q]薌巖山居孟夏二十絕  其五[A]桑柘隠寒墟，牛羊雜亂石。林果摇青黄，已縱飛鳥喫。[END]
[Q]薌巖山居孟夏二十絕  其六[A]鐘聲澄萬室，月影散千林。岑寂巖棲客，應觀不轉心。[END]
[Q]薌巖山居孟夏二十絕  其七[A]鳥鳴青溪中，人行綵虹外。洗藥歸去來，聲跡兩幽晦。[END]
[Q]薌巖山居孟夏二十絕  其八[A]微泉靜後聞，去鳥空中滅。耳目吾不營，煙景相與悅。[END]
[Q]薌巖山居孟夏二十絕  其九[A]幽鳥時一啼，前峯晚來翠。人語慘澹中，復向煙雨外。[END]
[Q]薌巖山居孟夏二十絕  其一○[A]迢遞川觀明，氤氛夏條綠。於焉沖抱盈，緬然散煩溽。[END]
[Q]薌巖山居孟夏二十絕  其一一[A]綠樹塞柴門，青山壓茅宇。遥遥望來峯，日夕多風雨。[END]
[Q]薌巖山居孟夏二十絕  其一二[A]蛙聲合川隰，荷葉等階除。悠然故園思，今雨後何如。[END]
[Q]薌巖山居孟夏二十絕  其一三[A]遠水去微茫，近峯互明晦。偶與農夫言，飛雨靄而至。[END]
[Q]薌巖山居孟夏二十絕  其一四[A]旭日原隰麗，積雨條枚新。萬物此蕭散，宇宙一欠伸。[END]
[Q]薌巖山居孟夏二十絕  其一五[A]雉子行傍叢，鹿麑下飲澗。近人固數驚，無心復遠患。[END]
[Q]薌巖山居孟夏二十絕  其一六[A]種松爲老伴，栽菊充歲糧。新國苦長役，遺民懷故鄉。[END]
[Q]薌巖山居孟夏二十絕  其一七[A]珍禽好毛羽，高飛不啄粟。路旁挾彈兒，何自規其肉。[END]
[Q]薌巖山居孟夏二十絕  其一八[A]茲峯虎蛇善，月下人去來。濯足瀑水源，山扉終夜開。[END]
[Q]薌巖山居孟夏二十絕  其一九[A]夕陽掛東峯，光色籠遠樹。西峯急雨來，童子渡溪去。[END]
[Q]薌巖山居孟夏二十絕  其二○[A]雨雲冒山頭，晴雲出塢口。東峯有龍湫，雨我私百畝。[END]
[Q]秋夜[A]院靜泉聲合，夜深蟲語多。近窗移素榻，欹枕見星河。[END]
[Q]除夕[A]軟煖爐星火，新香甑雪糕。老人消一睡，守歲爲徒勞。[END]
[Q]遊永慶寺[A]慘澹蕪城暮，蕭疎野樹寒。登山不憚遠，反恐下山難。[END]
[Q]施元屏面  其一[A]高樹俯滄江，老屋隠亂石。水深羣魚集，一網千尺碧。[END]
[Q]施元屏面  其二[A]漁翁不食魚，愛換酒子喫。臨川羨魚人，似喜網有得。[END]
[Q]題零陵石屏  其一[A]大山插洪瀾，定是關仝筆。縑素不能永，壁石寫雄逸。[END]
[Q]題零陵石屏  其二[A]青峯插天隅，淡月如可吸。江流疑有聲，孤舟舞蓑笠。[END]
[Q]題零陵石屏  其三[A]大山如大國，小山如小邦。低樹無附麗，洪濤恣舂撞。[END]
[Q]題零陵石屏  其四[A]大浪所簸摇，青山爲俯仰。云何峯外雪，亦與相下上。[END]
[Q]九日[A]萬事一鴟酒，平生幾蟹螯。悲秋仍送遠，懷古更登高。[END]
[Q]桐乳[A]桐乳深藏鳥，苔花暗語蟲。誰能借修竹，爲我宿清風。[END]
[Q]春嘆[A]春色三分二，人生七十稀。蝶魂歸蟻塚，花瓣泊魚衣。[END]
[Q]秋日東風[A]舊雨黄魚簄，新霜紫蟹䈻。吾生了朝夕，何事憶江湖。[END]
[Q]題溫日觀葡萄[A]百八牟尼顆，携將萬里游。歸來還自笑，何不博凉州。[END]
[Q]苦熱和徐山甫韻[A]地捲槁苗盡，人居沸鼎中。何時霖雨相，夢到武丁宮。[END]
[Q]江上晚眺  其一[A]江北西風髙，江南新酒熟。長笛吹梅花，月色滿營屋。[END]
[Q]江上晚眺  其二[A]得酒終日醉，都忘醒後愁。往來狂走馬，直過皖山頭。[END]
[Q]遊冷翠谷[A]急流潄亂石，石色白齒齒。瞥見水色渾，籬頭過山麂。[END]
[Q]寄江城口占  其一[A]夢魂蕩孤舟，波聲塞兩耳。不眠聞管絃，方悟江城裏。[END]
[Q]寄江城口占  其二[A]蹉跎歲事空，次第春風起。雪消夕陽平，徹底清江水。[END]
[Q]乍歸信筆寫興二首  其一[A]閒抛南峯雲，狂汎西江葦。眠食思故栖，吹燈任山鬼。[END]
[Q]乍歸信筆寫興二首  其二[A]身絕一毫榮，膽落幾回醉。難忘踏霜茅，忍凍吟冷翠。[END]
[Q]聞笛  其一[A]四海水尚淺，孤城愁更深。船上何人笛，吹入蘆花林。[END]
[Q]聞笛  其二[A]吹腔不識愁，愁耳偏聞吹。月明吹更苦，淚灑降羌兒。[END]
[Q]初八日立壬戌春[A]臘盡春猶客，春來病轉多。孤樽洗塊礧，萬事付無何。[END]
[Q]冷翠谷口占  其一[A]亂山蔽天盡，叢澗遶山流。茅屋冷欲壓，今日方中秋。[END]
[Q]冷翠谷口占  其二[A]谷深誰吟詩，吟惹白猿聽。萬景虚空生，風微澗光定。[END]
[Q]冷翠谷口占  其三[A]我來尋幽奇，破屋枕木末。向陽窗不闗，川僧補直裰。[END]
[Q]冷翠谷口占  其四[A]蒼童負詩篋，百錢掛杖頭。何當倩畫手，畫我廬山遊。[END]
[Q]夜坐[A]秋清道院空，更籌受風掩。二更看斜河，濕却萬星點。[END]
[Q]陌上二首  其一[A]水花粘稚蛙，野菜戀殘蝶。麥岐苦薄收，青黄兩不接。[END]
[Q]陌上二首  其二[A]恨鵑啼桑顛，醜婦淚如洗。手中捻銀絲，階頭博紅米。[END]
[Q]估客謡二首  其一[A]浪兒重規利，半世家如寄。千金得美人，長向船窗醉。[END]
[Q]估客謡二首  其二[A]溺利誰知輕，性流甚於水。東去復西回，難將逝水比。[END]
[Q]落梧[A]梧葉幾片飛，三日西風急。新月冷銀牀，牀下孤螿泣。[END]
[Q]七月二十三日題李亨之墨梅[A]夏熱秋逾甚，寒梅暑亦開。無塵管城子，幻出雪枝來。[END]
[Q]記夢三首  其一[A]雲袖危相複，霜鐘韻政遲。忽然數聲急，却是住撞時。[END]
[Q]記夢三首  其二[A]水動花梢動，花摇水影摇。不知各無意，爲復兩相招。[END]
[Q]記夢三首  其三[A]霧外知何寺，鐘聲只隔山。望來無里許，還在九霄間。[END]
[Q]讀漢書二首  其一[A]猿臂生何晚，彫蟲死較遲。晚生妨底事，遲死獨堪悲。[END]
[Q]讀漢書二首  其二[A]乃祖寬仍豁，曾孫察作明。不將囊底智，分減及元成。[END]
[Q]二月十一日夜夢作東都蚤春絕句[A]道是春來早，如何未見春。小桃三四點，偏報有情人。[END]
[Q]自嘲白鬚三首  其一[A]强惜數莖鬚，惟愁白却渠。朝來都白盡，愁惜兩何如。[END]
[Q]自嘲白鬚三首  其二[A]客傳涅鬚法，老子付一笑。借令白再玄，能令年再少。[END]
[Q]自嘲白鬚三首  其三[A]涅髭只誑客，那可誑妻兒。誑得妻兒著，還能誑面皮。[END]
[Q]舟中夜坐[A]與月隔一簟，去天爭半篷。若無篷與簟，身在大虛中。[END]
[Q]寄題朱元晦武夷精舍十二詠 精舍[A]憶我南溪北，千巖萬壑亭。妬渠紫陽叟，詫殺一峰青。[END]
[Q]寄題朱元晦武夷精舍十二詠 仁智堂[A]學子可憐生，遠來參老子。仁智若爲談，指似秋山水。[END]
[Q]寄題朱元晦武夷精舍十二詠 隠求堂[A]夢裏長逢孟，羹中亦見顔。癡兒入吾室，真作采薇看。[END]
[Q]寄題朱元晦武夷精舍十二詠 止宿寮[A]一老說談話，諸君未要眠。開窗放山月，把酒奏溪泉。[END]
[Q]寄題朱元晦武夷精舍十二詠 石門塢[A]亂石堆成玉，雙峰便是門。莫將塵底脚，踏涴塢中雲。[END]
[Q]寄題朱元晦武夷精舍十二詠 觀善齋[A]觀棋不作秋，觀斲不作石。要知麗澤功，祇箇是消息。[END]
[Q]寄題朱元晦武夷精舍十二詠 寒栖館[A]鍊玉雲粘杵，朝真露濕衣。一聲半夜鶴，月裏羽人歸。[END]
[Q]寄題朱元晦武夷精舍十二詠 晚對亭[A]大隠翠屏孤，何許最正面。日落未落時，亭上來相見。[END]
[Q]寄題朱元晦武夷精舍十二詠 鐵笛亭[A]誰將點漆金，鑄作孤竹笛。林外吹一聲，震落千峰石。[END]
[Q]寄題朱元晦武夷精舍十二詠 釣磯[A]月夜乘醉來，垂竿曲溪曲。水清無寸鱗，釣得半輪玉。[END]
[Q]寄題朱元晦武夷精舍十二詠 茶竈[A]茶竈本笠澤，飛來摘茶國。墮在武夷山，溪心化爲石。[END]
[Q]寄題朱元晦武夷精舍十二詠 漁艇[A]精舍何曾遠，祗在九曲北。漁艇若不來，弱水萬里隔。[END]
[Q]薌林五十詠 薌林[A]一代薌林老，吾生不並時。來尋白玉柄，祗見紫蘭枝。[END]
[Q]薌林五十詠 虎川[A]居士欹黄帽，曾來照晚晴。至今流㶁㶁，猶學詠詩聲。[END]
[Q]薌林五十詠 歸來橋[A]已賡彭澤辭，更擬輞川詩。未老還山了，猶嫌歸較遲。[END]
[Q]薌林五十詠 泛宅[A]猶道山中淺，仍移水上居。俗人又剝啄，棹入白芙蕖。[END]
[Q]薌林五十詠 北垞[A]住處何曾遠，林間別是涼。清風酣一枕，底許覓羲皇。[END]
[Q]薌林五十詠 退齋[A]爭進千岐捷，辭榮一著難。生龜教脫殻，試作個般看。[END]
[Q]薌林五十詠 寓齋[A]宇宙一行店，誰爲店主人。主人亦解去，而況爨餘薪。[END]
[Q]薌林五十詠 叢桂[A]不是人間種，移從月脇來。廣寒香一點，吹得滿山開。[END]
[Q]薌林五十詠 山齋[A]老子齋中宿，同來無一人。若非明月客，誰伴白雲身。[END]
[Q]薌林五十詠 醉石[A]晚酌居然醉，昏昏不自持。奇哉蒼玉枕，眠到月來時。[END]
[Q]薌林五十詠 蘭畹[A]健碧繽繽葉，斑紅淺淺芳。幽香空自秘，風肯秘幽香。[END]
[Q]薌林五十詠 駕月橋[A]紫霓橫天度，銀盤湧水來。先生騎霓脊，盤上捲金杯。[END]
[Q]薌林五十詠 墨坳[A]坳中一池墨，腕中百斛力。灑作五十詩，千年照泉石。[END]
[Q]薌林五十詠 竹齋[A]凜凜冰霜節，脩脩玉雪身。便無文與可，不有月傳神。[END]
[Q]薌林五十詠 三老亭[A]雙樹有古色，一几非今樣。祗言此老亡，月夜聞屐響。[END]
[Q]薌林五十詠 通幽徑[A]點檢苔花暈，微茫拄杖痕。酴醾幾開落，山雨濕黄昏。[END]
[Q]薌林五十詠 讀書堂[A]老以書爲命，眼將書作讎。薌林與誠叟，同販短檠愁。[END]
[Q]薌林五十詠 碧蘆潀[A]春笋肥堪菜，秋花暖可氈。何須雙野鴨，屏上五湖天。[END]
[Q]薌林五十詠 無熱軒[A]南北與東西，溪光仍樹色。人間無熱軒，物外清涼國。[END]
[Q]薌林五十詠 柔桑陌[A]繭館三眠老，桑村獨樹春。坐看黄更隕，應有一寒人。[END]
[Q]薌林五十詠 柑子園[A]秋顆酣天酒，春花噀國香。薌林親手種，中有洞庭霜。[END]
[Q]薌林五十詠 放魚磯[A]爲惜丹砂尾，親投碧草潭。前頭有香餌，千萬不須貪。[END]
[Q]薌林五十詠 白鶴亭[A]可憐林下鶴，獨肯伴先生。猶有沖天志，君聽叫月聲。[END]
[Q]薌林五十詠 羃翠庭[A]軟甃瑠璃地，生揉翡翠幃。莫教星月入，玉鏡點金徽。[END]
[Q]薌林五十詠 鵝篆灘[A]不博右軍字，且留房相池。新雛黄似酒，把酒看羣嬉。[END]
[Q]薌林五十詠 南埭[A]高謝三公府，來耕五畝園。園中有何好，老子笑無言。[END]
[Q]薌林五十詠 過花橋[A]北垞通南埭，前花映後花。雨多橋板斷，拆碎兩涯霞。[END]
[Q]薌林五十詠 桃李蹊[A]白雪堆穠李，紅藍染靚桃。晨粧須蚤看，莫待日華高。[END]
[Q]薌林五十詠 企疎堂[A]堂上清如水，薌林對兩疎。只今詩社裏，畫作企疎圖。[END]
[Q]薌林五十詠 梅坡[A]自昔花如雪，而今葉入雲。先生已仙去，誰與共天醇。[END]
[Q]薌林五十詠 梨花原[A]禁火曉未暖，踏青昏恰歸。何堪一原雪，將冷入春衣。[END]
[Q]薌林五十詠 海棠洞[A]艷翠春銷骨，妖紅醉入肌。花仙別無訣，一味服燕支。[END]
[Q]薌林五十詠 歲寒亭[A]冷笑元無味，孤高別有心。誰將桃李眼，雪裏解相尋。[END]
[Q]薌林五十詠 菊坡[A]西風破幽馥，東籬散清好。淵明不可作，邂逅薌林老。[END]
[Q]薌林五十詠 文杏塢[A]道白非真白，言紅不苦紅。請君紅白外，別眼看天工。[END]
[Q]薌林五十詠 藥欄[A]日出花藥麗，風生芝朮香。枕中兼肘後，別有不傳方。[END]
[Q]薌林五十詠 玉井[A]誰言玉井春，不作雙井味。會有眠雲客，領略兩相似。[END]
[Q]薌林五十詠 芙蓉沜[A]岸植木菡萏，池栽水拒霜。那知一家種，同艷不同香。[END]
[Q]薌林五十詠 槐陰墿[A]陰作官街綠，花催舉子黄。公家有三樹，猶带鳳池香。[END]
[Q]薌林五十詠 東臯[A]避世無功酒，臨流元亮詩。鶴鳴入天聽，葉下報秋悲。[END]
[Q]薌林五十詠 聽水亭[A]泠泠無絃箏，洶洶自鳴鼓。最是醉夢中，喚作松風雨。[END]
[Q]薌林五十詠 雪臺[A]玉樹參差出，天花頃刻開。先生倚欄處，指點是瑶臺。[END]
[Q]薌林五十詠 西崦[A]坡壟端何似，波濤起復低。醉眠桂花雪，不覺月華西。[END]
[Q]薌林五十詠 碧梧垷[A]往往游西崦，時時憩午陰。鳳來人不見，飛入碧枝深。[END]
[Q]薌林五十詠 百花洲[A]茂苑猶香名，南陽已荒草。更兼薌林中，三洲是三島。[END]
[Q]薌林五十詠 有山堂[A]閣皂風煙外，江西小有天。茲山本無主，掇入筆牀前。[END]
[Q]薌林五十詠 松湖[A]已訝松生市，更將湖入城。如何造物者，百巧供先生。[END]
[Q]薌林五十詠 折蔬亭[A]蘆菔鼠尾大，蔓菁兔耳長。先生不忍摘，野客却同嘗。[END]
[Q]薌林五十詠 瓜田[A]獨酌聖賢酒，新嘗子母瓜。丁寧林下友，莫道故侯家。[END]
[Q]薌林五十詠 連輝觀[A]極目斜陽樹，乘風落月梁。更和山與水，併作一秋光。[END]
[Q]戲詠陳氏女剪綵花二絕句 拒霜[A]染露金風裏，宜霜玉水濱。莫嫌開最晚，元自不爭春。[END]
[Q]戲詠陳氏女剪綵花二絕句 菊[A]味苦誰能愛，香寒只自珍。長將潭底水，普供世間人。[END]
[Q]偶成[A]珍禽飲盆池，將扇撲窗戶。一聲驚得飛，再聲驚不去。[END]
[Q]村店竹床[A]村店事事無，秋熱夜夜至。一雙好竹床，無人將去睡。[END]
[Q]問月二首  其一[A]月色幸自好，元無半點雲。移床來一看，雲月兩昏昏。[END]
[Q]問月二首  其二[A]月入雲中去，呼他不出來。明宵教老子，何面更相陪。[END]
[Q]將睡四首  其一[A]老夫豈不眠，只是眠未得。若到睡思來，華胥是誰國。[END]
[Q]將睡四首  其二[A]一更打二點，夜夜此時睡。今夜當此時，不睡緣底事。[END]
[Q]將睡四首  其三[A]已被詩爲祟，更添茶作魔。端能去二者，一武到無何。[END]
[Q]將睡四首  其四[A]睡去非不願，熱來無奈何。蒙渠致西爽，爲汝守南柯。[END]
[Q]道旁竹[A]竹竿穿竹籬，却與籬爲柱。大小且相依，榮枯何足顧。[END]
[Q]次張學錄韻十首  其一[A]俗習有南北，交情無故新。得子班荆地，朴魯俱淮人。[END]
[Q]次張學錄韻十首  其二[A]東鄰夜牙籌，西鄰晨伊凉。孰知陋巷士，乾坤書一床。[END]
[Q]次張學錄韻十首  其三[A]學者闖聖門，贔屭未易入。張子乃深造，以文作梯級。[END]
[Q]次張學錄韻十首  其四[A]三吳士淵藪，向我肯論交。尚友忌一鄉，同人貴于郊。[END]
[Q]次張學錄韻十首  其五[A]燒香爲後山，展像拜太虛。誰能作九原，候蟲弔寒墟。[END]
[Q]次張學錄韻十首  其六[A]張子五車讀，筆作蛟龍騰。百戰氣彌厲，依然短檠燈。[END]
[Q]次張學錄韻十首  其七[A]廣文無酒錢，到官倏改火。清譚坐蕭齋，惟子屢過我。[END]
[Q]次張學錄韻十首  其八[A]臛鴨久欲忘，食蛙近亦稍。人言淮浙殊，得飽不汝較。[END]
[Q]次張學錄韻十首  其九[A]君才高一時，從我計已左。要追莊惠塵，揮麈論然可。[END]
[Q]次張學錄韻十首  其一○[A]衆景紛驕蹇，君獨著語親。十詩已櫝藏，不與俗子論。[END]
[Q]再次贈張學錄韻十詩  其一[A]解頤匡鼎來，詩語窮益新。政用追前輩，不勞吞吾人。[END]
[Q]再次贈張學錄韻十詩  其二[A]再說可雙璧，斗酒或西凉。索飯仰屋梁，付子癭木床。[END]
[Q]再次贈張學錄韻十詩  其三[A]杜陵深堂奧，無己掉臂入。裔孫漫睎驥，槃姍取拾級。[END]
[Q]再次贈張學錄韻十詩  其四[A]取友英雋場，如子乃石交。進善定見與，言從浚之郊。[END]
[Q]再次贈張學錄韻十詩  其五[A]閲世有順逆，飛埃曀空虛。曠懷略外物，曲士乃拘墟。[END]
[Q]再次贈張學錄韻十詩  其六[A]李蔡下中爾，萬目指騫騰。何蕃頭欲白，秋窗耿青燈。[END]
[Q]再次贈張學錄韻十詩  其七[A]張子携詩來，危坐撥芋火。三問笑不對，政恐非助我。[END]
[Q]再次贈張學錄韻十詩  其八[A]冷官冷如冰，餬口僅廩稍。藜藿得好客，欠餘不擬較。[END]
[Q]再次贈張學錄韻十詩  其九[A]擁衾哦子詩，清夢即淮左。莫年書藏山，舍子誰印可。[END]
[Q]再次贈張學錄韻十詩  其一○[A]置書營斗升，大似疎間親。因之返初服，佳趣遲子論。[END]
[Q]次韻錢倅諸公睡香花四首  其一[A]鈎窗玩孤芳，殘月衣上明。紫囊拆蘭麝，小風弄初晴。[END]
[Q]次韻錢倅諸公睡香花四首  其二[A]幽人睡爲鄉，長日踵納息。天香喚醒然，頗復費詩力。[END]
[Q]次韻錢倅諸公睡香花四首  其三[A]輩流魏家芳，要領僧榻夢。翛然目爲青，未敢蜚鴻送。[END]
[Q]次韻錢倅諸公睡香花四首  其四[A]小籬護殷鮮，久厭雜芳眩。風煙桃李蹊，一付檀槐戰。[END]
[Q]泊上虞驛來日行四首  其一[A]秋雨歇復下，西風微自凉。不妨舟繫柳，已貸汗反漿。[END]
[Q]泊上虞驛來日行四首  其二[A]梁湖莽蒼外，後去未云遲。縣市容吾戀，江潮不汝期。[END]
[Q]泊上虞驛來日行四首  其三[A]溪山可圖畫，風物憶吾鄉。漁艇鷗鶩亂，茅茨菱芡香。[END]
[Q]泊上虞驛來日行四首  其四[A]龍公底戲劇，長嘯暝江天。雨鵲翻仍語，風舟舞不前。[END]
[Q]予七十趙監稅見賀以詩次韻[A]平生燭之武，况已雪髯翁。譽我猶時用，君言恐未公。[END]
[Q]詠雙杏子其核亦然[A]子核成雙杏，將寄同心人。定棲鴛鴦魄，爲物豈無因。[END]
[Q]夢過三陵[A]夢過漢陵間，秋風石馬閒。當年侍臣淚，泣盡向三山。[END]
[Q]遲月[A]遲月月已上，清光在高木。未能照我庭，團團隔東屋。[END]
[Q]風笛[A]既殊出塞聲，還非江上聽。夜吹送悠揚，高樓月方迥。[END]
[Q]霜鐘[A]昔向寒溪卧，遠寺撞白雲。今也趨早朝，殘月馬上聞。[END]
[Q]鳴琴[A]雖傳古人聲，不識古人意。古人今已遠，悲哉廣陵思。[END]
[Q]行僧[A]風衣何揭揭，有若瓠葉翻。塵土不遠去，白雲藏石門。[END]
[Q]舟中夜聽汴河水聲[A]夏雨漲黄流，夜鳴鄰船柁。乘危冒險人，不識西山餓。[END]
[Q]雜詩絕句十七首  其一[A]蛙行動萍葉，誤觀作游魚。稍稍引兩股，已變科斗書。[END]
[Q]雜詩絕句十七首  其二[A]青草生水中，日日隨水長。水落何所依，撩亂爲宿莽。[END]
[Q]雜詩絕句十七首  其三[A]有蟲託斷葑，斷葑日夕流。不知止息處，隨夫非自由。[END]
[Q]雜詩絕句十七首  其四[A]荒水浸籬根，籬上蜻蜓立。魚網挂繞籬，野船籬外入。[END]
[Q]雜詩絕句十七首  其五[A]茸茸翦熟絲，雨染燕脂暈。滿樹斂黄昏，槿花無此分。[END]
[Q]雜詩絕句十七首  其六[A]青青老鏡葉，下有繁實尖。浪頭撥船女，刺手終不嫌。[END]
[Q]雜詩絕句十七首  其七[A]岸傍草樹密，往往不知名。其間有啼鳥，似與船相迎。[END]
[Q]雜詩絕句十七首  其八[A]青蠅何處來，聚集滿盤間。誰知腹中物，變化如循環。[END]
[Q]雜詩絕句十七首  其九[A]水上賣瓜女，摘瓜陂上田。長麻已不識，滿把青銅錢。[END]
[Q]雜詩絕句十七首  其一○[A]買魚問水客，始得鯽與魴。操刀欲割鱗，跳怒鬐鬛張。[END]
[Q]雜詩絕句十七首  其一一[A]沙頭風雨來，帖水野雲黑。如觀曹公營，萬弩射船側。[END]
[Q]雜詩絕句十七首  其一二[A]前時雙鴛鴦，失雌鳴不已。今更作雙來，還悲舊流水。[END]
[Q]雜詩絕句十七首  其一三[A]度水紅蜻蜓，傍人飛欵欵。但知隨船輕，不知船去遠。[END]
[Q]雜詩絕句十七首  其一四[A]塘上挽船人，塘泥深及脛。落日望前村，心將道途競。[END]
[Q]雜詩絕句十七首  其一五[A]燕立茅屋脊，燕銜芹岸泥。巢成同養子，薄暮亦同棲。[END]
[Q]雜詩絕句十七首  其一六[A]鵲銜高樹蟬，危脇繅車響。露腹不曾肥，殺之嗟已往。[END]
[Q]雜詩絕句十七首  其一七[A]河畔有釣翁，團泥爲甕缶。坐想秦人聲，思傾杜陵酒。[END]
[Q]中秋不見月答永叔[A]天嫌物兼美，而使密雲藏。已向石屏見，何須照席光。[END]
[Q]十月三日相公花下小飲賦四題 拒霜[A]木杪芙蓉花，開非紅豔早。常畏晚霜寒，朱華競衰草。[END]
[Q]十月三日相公花下小飲賦四題 殘菊[A]零落黄金蕊，雖枯不改香。深叢隠孤秀，猶得奉清觴。[END]
[Q]擬韋應物殘燈[A]照此寒夜中，欲殘紅燼尾。空堂滅復明，獨宿擬山鬼。[END]
[Q]啄木二首  其二[A]食蠹非嫌蠹，聲來古木高。誰將琵琶弄，寫入相思槽。[END]
[Q]隠靜遺枇杷[A]五月枇杷實，青青味尚酸。獼猴定撩亂，欲待熱應難。[END]
[Q]守宮[A]嘗聞漢武帝，偶問東方朔。臣擬作龍呼，慙無頭上角。[END]
[Q]夏園[A]夏園甘果熟，日覺樹林稀。休笑道傍李，無人摘自肥。[END]
[Q]別達觀文鑒二大士[A]雲衲山中來，畫橈江上發。何日到山中，山花應未歇。[END]
[Q]阻風寄刁安國[A]江風裂瓦鳴，浦口驚波作。君駕何不來，客心空寂寞。[END]
[Q]啼禽[A]盆繭未成絲，破褲勸可脫。安知增羞顔，赤脛衣短褐。[END]
[Q]禁中瑞竹同本異莖[A]孤竹二君子，聖人知獨清。但將奇節並，何用首陽名。[END]
[Q]醉和范景仁賦子華東軒樹次其韻[A]樹影落東牆，影微人已醉。休看枝上綠，但對眉間翠。[END]
[Q]別三十弟彥臣[A]朝辭都城裏，暮止汴堤頭。滿目非相親，寂默對河流。[END]
[Q]送仲和師歸雪竇兼簡穎禪師[A]野鉢歸松下，將親聞道師。風沙不堪寄，霜笴自相宜。[END]
[Q]漫書[A]蒲葵兩錢扇，漫寫未嫌輕。老媼持將去，無端色不平。[END]
[Q]隠靜山訪懷賢上人不遇[A]松上垂青蔓，蒲根瀉碧泉。高僧來不見，却返五峯前。[END]
[Q]前以甘子詩酬行之既食乃綠橘也頃年襄陽人遺甘予辨是綠橘今反自笑之[A]昔辨荆州悞，今爲越叟迷。黄甘與綠橘，正似珷玞圭。[END]
[Q]先天吟[A]先天天弗違，後天奉天時。弗違無時虧，奉時有時疲。[END]
[Q]至誠吟[A]不多求故得，不雜學故明。欲得心常明，無過用至誠。[END]
[Q]答寧秀才求詩吟[A]林下閑言語，何須要許多。幾乎三百首，足以備吟哦。[END]
[Q]借出詩[A]詩狂書更逸，近歲不勝多。太半落天下，未還安樂窩。[END]
[Q]小車吟[A]春暖未苦熱，秋涼未甚寒。小車隨意出，所到即成歡。[END]
[Q]失詩吟[A]胸中風雨吼，筆下龍蛇走。前後落人間，三千有餘首。[END]
[Q]言行吟[A]能言未是難，行得始爲艱。須是真男子，方能無厚顔。[END]
[Q]觀棋絕句  其一[A]未去交爭意，難忘黑白心。一條無敵路，徹了沒人尋。[END]
[Q]觀棋絕句  其二[A]未去交爭意，難忘黑白情。一條平穩路，痛惜沒人行。[END]
[Q]未有吟  其一[A]未有一分功，先有十分敵。所得無分毫，所喪無紀極。[END]
[Q]未有吟  其二[A]未有一分讓，先有十分爭。所喪者實事，所得者虛名。[END]
[Q]誡子吟  其二[A]有過不能改，知賢不肯親。雖生人世上，未得謂之人。[END]
[Q]誡子吟  其三[A]周孔不足法，軻雄不足師。還同棄常饍，除是適蠻夷。[END]
[Q]乾坤吟  其一[A]意亦心所至，言須耳所聞。誰云天地外，別有好乾坤。[END]
[Q]乾坤吟  其二[A]道不遠于人，乾坤只在身。誰能天地外，別去覓乾坤。[END]
[Q]胡越吟[A]胡越同心日，夫妻反目時。人間無大小，得失在須斯。[END]
[Q]善處吟[A]善處憂難作，能持事自修。腹心無外物，蠻貊亦懷柔。[END]
[Q]百年吟[A]百年嗟荏苒，千里痛蕭條。忍逐東流水，無期任所飄。[END]
[Q]又借出詩[A]安樂窩中樂，媧皇笙萬攢。自從閑借出，客到遂無歡。[END]
[Q]歡喜吟[A]揚善不揚惡，記恩不記讎。人人自歡喜，何患少交遊。[END]
[Q]不善吟[A]悲哉不善人，稟此凶戾德。非唯敗人家，又能敗人國。[END]
[Q]答和吳傳正贊善二首  其二[A]樂靜豈無病，好閑終有心。爭如自得者，與世善浮沉。[END]
[Q]見物吟[A]見物即謳吟，何嘗曾用意。閑將篋笥詩，靜看人間事。[END]
[Q]歲暮吟  其一[A]此情人不知，亦嘗歎遲暮。雖則歎遲暮，柰何難分付。[END]
[Q]歲暮吟  其二[A]此情人不知，亦嘗歎遲久。雖則歎遲久，柰何人不受。[END]
[Q]刑名吟[A]君子多近名，小人多近刑。善惡有異同，一歸與任情。[END]
[Q]行止吟[A]時止則須止，時行則可行。時行與時止，人力莫經營。[END]
[Q]探春吟[A]草色依稀綠，花稍隠約紅。一般難道說，如醉在心中。[END]
[Q]不出吟[A]冬夏遠難出，止行南北園。如逢好風景，亦可至三天。[END]
[Q]痛矣吟[A]痛矣時難得，悲哉道未傳。今年年已盡，明日是明年。[END]
[Q]筆興吟[A]窗晴氣和暖，酒美手柔軟。興逸情撩亂，筆落春花爛。[END]
[Q]憂喜吟[A]大喜與大憂，二者莫能寐。二者若能寐，何憂事不治。[END]
[Q]窺開吟  其一[A]物理窺開後，人情照破時。一身都是我，瘦了又還肥。[END]
[Q]窺開吟  其二[A]物理窺開後，人情照破時。能將函谷塞，只用一丸泥。[END]
[Q]窺開吟  其三[A]物理窺開後，人情照破時。正如携寶劍，切玉過如泥。[END]
[Q]窺開吟  其四[A]物理窺開後，人情照破時。渴多逢美酒，病後遇良醫。[END]
[Q]窺開吟  其五[A]物理窺開後，人情照破時。能將一箇字，善解百年迷。[END]
[Q]窺開吟  其六[A]物理窺開後，人情照破時。情中明事體，理外見天機。[END]
[Q]窺開吟  其七[A]物理窺開後，人情照破時。可嗟兼可唾，堪鄙又堪嗤。[END]
[Q]窺開吟  其八[A]物理窺開後，人情照破初。不堪將勸誡，止可與嗟吁。[END]
[Q]窺開吟  其九[A]物理窺開後，人情照破前。止堪令執筆，不可使持權。[END]
[Q]窺開吟  其一○[A]物理窺開後，人情照破休。止堪初看望，不可久延留。[END]
[Q]窺開吟  其一一[A]物理窺開後，人情照破時。欲知花爛熳，便是葉離披。[END]
[Q]窺開吟  其一二[A]物理窺開後，人情照破時。有權能處置，更狡待何爲。[END]
[Q]窺開吟  其一三[A]物理窺開後，人情照破間。敢言天下事，到手又何難。[END]
[Q]措處吟[A]在未定之時，當難處之地。方事之危疑，見人之措置。[END]
[Q]不老吟[A]人無不老理，日有再中時。不老必無也，再中應有之。[END]
[Q]長短吟[A]君子喜淳誠，小人喜欺罔。淳誠歲時長，欺罔日月短。[END]
[Q]事體吟[A]語言須中節，義理貴從宜。可革仍三就，當行必再思。[END]
[Q]自餘吟[A]身生天地後，心在天地前。天地自我出，自餘何足言。[END]
[Q]賃屋吟[A]屋新人喜居，屋弊人思去。主若善修完，何時不能住。[END]
[Q]有病吟[A]一身如一國，有病當求醫。病愈藥便止，節宣良得宜。[END]
[Q]春暮吟  其一[A]花開春正好，花謝春還暮。不意子規禽，猶能道歸去。[END]
[Q]春暮吟  其二[A]春來蝴蝶亂，春去子規啼。安得如前日，和風初扇時。[END]
[Q]春暮吟  其三[A]禽不通人情，唯知春已暮。亦或叫提壺，亦或叫歸去。[END]
[Q]詐者吟[A]詐者固疑人，天下盡行詐。不信天下人，其間無真話。[END]
[Q]寄楊軒[A]淇水清且泚，泉源發吾地。流到君家時，盡是思君意。[END]
[Q]對花[A]新花色鮮艷，故花色憔悴。明朝花更開，新花何有異。[END]
[Q]五相[A]北巷通南陌，門連五相家。水分池對岸，牆隔樹交花。[END]
[Q]擔折[A]禹士力生頭，都知閑做弄。直待擔子折，恁待柴束重。[END]
[Q]龍井十題 風篁嶺[A]風篁蔭修嶺，挺節含虛心。悠悠往還客，孰不聆清音。[END]
[Q]龍井亭[A]虛亭亂石間，中有潛虬府。澄湛源莫窮，旱歲爲靈雨。[END]
[Q]歸隠橋[A]謝講竺峰寺，歸隠新此橋。院幽結林表，身老寄煙霄。[END]
[Q]潮音堂[A]真說無所示，真聽無所聞。海潮山外過，妙響入深雲。[END]
[Q]坤泉[A]物外老餘生，泉發幽巖裏。自可給瓶盂，不羨滄溟水。[END]
[Q]訥齋[A]憶昔毗耶老，杜口有誰聽。還聞寂寞裏，其辯過雷霆。[END]
[Q]寂室[A]心寂寂自絕，此意爲君說。寒雲嵌空亭，獨有月照雪。[END]
[Q]照閣[A]高峯御皎月，深壑瀉飛湍。誰來白雲裏，與汝憑欄看。[END]
[Q]獅子峯[A]獨爾羣山裏，人稱獅子峯。無心自哮吼，顯晦煙雲中。[END]
[Q]薩埵石[A]巨石如掌平，兀然半青嶂。欽哉昔道人，飼虎茲嵓上。[END]
[Q]題溫湯驛  其二[A]昨夜過溫湯，夢與楊妃浴。敢將豫讓炭，却對卞和玉。[END]
[Q]題溫湯驛  其三[A]同歡一宵間，平生萬事足。想得唐明皇，暢哉暢哉福。[END]
[Q]蠶婦[A]昨日到城廓，歸來淚滿巾。徧身羅綺者，不是養蠶人。[END]
[Q]郴州道[A]南土殊風氣，冬林葉盡丹。越天無雁度，楚澤有龍蟠。[END]
[Q]嘉州[A]城分二江急，樹入九峯開。地隔犍牂繞，人從楚蜀來。[END]
[Q]丈人觀[A]精氣騰井絡，下臨羣嶽尊。元真戴天坐，執印朝軒轅。[END]
[Q]除日萬州臨江亭[A]南浦逢除日，天涯有去舟。蠻城和雨閉，峽水带春流。[END]
[Q]韓信壇[A]漢用亡臣策，登壇授鉞時。須知數仞土，曾立太平基。[END]
[Q]博望侯墓[A]九譯使車通，君王悅戰鋒。爭殘四夷國，只在一枝筇。[END]
[Q]題隠真谷[A]綿綿褒斜路，窈窈鄭真谷。斯人已千載，高誼猶在目。[END]
[Q]宿上清宮[A]寄宿翠微顛，身疑入半天。曉鐘鳴物外，殘月落巖前。[END]
[Q]延慶宮[A]一簇樓臺地，嵯峨四面函。路盤七折嶺，坐對六時巖。[END]
[Q]句  其六[A]右執范賢袂，左拍薛昌肩。舉頭傲白日，長嘯揭青天。[END]
[Q]明月泉[A]至今千丈松，猶伴數巖雪。不見纖塵飛，寒泉皓明月。[END]
[Q]滬瀆[A]泛泛松江水，迢迢笠澤邊。萬年知禹力，灌溉有餘功。[END]
[Q]偶作[A]作墨本誰氏，研摩有强弱。摩盡不見墨，此處原非著。[END]
[Q]晚色[A]晚色在何處，樓高天宇低。閒雲無去住，歸燕自東西。[END]
[Q]福州寧越門外石橋看西山晚照[A]寧越門前路，歸鞍駐石梁。西山氣色好，晚日正相當。[END]
[Q]別顔慥下第[A]四上不登第，漂流二十年。依依去國恨，杯酒春風前。[END]
[Q]聊行[A]聊行弄芳草，獨坐隠團蒲。問客茅簷日，君家有此無。[END]
[Q]染雲[A]染雲爲柳葉，剪水作梨花。不是春風巧，何緣有歲華。[END]
[Q]溝港[A]溝港重重柳，山坡處處梅。小輿穿麥過，狹徑礙桑回。[END]
[Q]霹靂溝[A]霹靂溝西路，柴荆四五家。憶曾騎款段，隨意入桃花。[END]
[Q]午睡[A]檐日陰陰轉，床風細細吹。翛然殘午夢，何許一黄鸝。[END]
[Q]題齊安壁[A]日浄山如染，風暄草欲薰。梅殘數點雪，麥漲一溪雲。[END]
[Q]昭文齋[A]我自山中客，何緣有此名。當緣琴不鼓，人不見虧成。[END]
[Q]臺上示吳願[A]細書妨老讀，長簟愜昏眠。取簟且一息，拋書還少年。[END]
[Q]示道原[A]久不在城市，少留心悵然。幽芳可攬結，佇子飲雲泉。[END]
[Q]傳神自讚[A]此物非他物，今吾即故吾。今吾如可狀，此物若爲摹。[END]
[Q]題何氏宅園亭[A]荷葉參差卷，榴花次第開。但令心有賞，歲月任渠催。[END]
[Q]草堂一上人[A]一公持一鉢，想復度遥岑。地瘦無黄犢，春來草更深。[END]
[Q]題黄司理園[A]爲憶去年梅，凌寒特地來。閏前空臘盡，渾未有花開。[END]
[Q]北山洊亭[A]西崦水泠泠，沿岡有洊亭。自從春草長，遥見祇青青。[END]
[Q]題永昭陵[A]神闕澹朝暉，蒼蒼露未晞。龍車不可望，投老涕霑衣。[END]
[Q]咏穀[A]可憐臺上穀，轉目已陰繁。不解詩人意，何爲樂彼園。[END]
[Q]池上看金沙花數枝過酴醿架盛開[A]故作酴醿架，金沙祇謾栽。似矜顔色好，飛度雪前開。[END]
[Q]五柳[A]五柳柴桑宅，三楊白下亭。往來無一事，長得見青青。[END]
[Q]移松皆死[A]李白今何在，桃紅已索然。君看赤松子，猶自不長年。[END]
[Q]山中[A]隨月出山去，尋雲相伴歸。春晨花上露，芳氣著人衣。[END]
[Q]送王補之行風忽作因題四句於舟中[A]淮口西風急，君行定幾時。故應今夜月，未便照相思。[END]
[Q]被召作[A]榮祿嗟何及，明恩愧未酬。欲尋西掖路，更上北山頭。[END]
[Q]再題南澗樓[A]北山雲漠漠，南澗水悠悠。去此非吾願，臨分更上樓。[END]
[Q]南浦[A]南浦隨花去，迴舟路已迷。暗香無覓處，日落畫橋西。[END]
[Q]題定林壁懷李叔時[A]雲與淵明出，風隨禦寇還。燎爐無伏火，蕙帳冷空山。[END]
[Q]離蔣山[A]出谷頻回首，逢人更斷腸。桐鄉豈愛我，我自愛桐鄉。[END]
[Q]江上[A]江水漾西風，江花脫晚紅。離情被橫笛，吹過亂山東。[END]
[Q]春雨[A]苦霧藏春色，愁霖病物華。幽奇無可奈，强釂一杯霞。[END]
[Q]歸燕[A]馬上逢歸燕，知從何處來。貪尋舊巢去，不带錦書迴。[END]
[Q]和惠思波上鷗[A]翩翩白鳬鷗，汎汎水中游。西來久不見，夢想在滄洲。[END]
[Q]秣陵道中口占二首  其一[A]經世才難就，田園路欲迷。慇懃將白髮，下馬照青溪。[END]
[Q]秣陵道中口占二首  其二[A]歲熟田家樂，秋風客自悲。茫茫曲城路，歸馬日斜時。[END]
[Q]次青陽[A]十載九華邊，歸期尚渺然。秋風一乘傳，更覺負林泉。[END]
[Q]代陳景元書于太一宮道院壁[A]官身有吏責，觸事遇嫌猜。野性豈堪此，廬山歸去來。[END]
[Q]山鷄[A]山雞照淥水，自愛一何愚。文采爲世用，適足累形軀。[END]
[Q]雜咏四首  其二[A]證聖南朝寺，三年到百回。不知牆下路，今日幾荷開。[END]
[Q]雜咏四首  其三[A]桃李石城塢，餉田三月時。柴荆常自閉，花發少人知。[END]
[Q]卧聞[A]卧聞黄栗留，起見白符鳩。坐引魚兒戲，行將鹿女遊。[END]
[Q]秋興有感[A]宿雨清畿甸，朝陽麗帝城。豐年人樂業，隴上踏歌聲。[END]
[Q]題八功德水[A]欲尋阿練若，曳屐出東岡。澗谷芳菲少，春風著野桑。[END]
[Q]口占示禪師[A]去歲別南嶽，前年返泐潭。臨機一句子，今日遇同參。[END]
[Q]偶書[A]雄也營身足，聃兮悞汝多。捐書知聖已，絕學奈禽何。[END]
[Q]送陳景初金陵持服舉族貧病煩君藥石之功[A]舉族貧兼病，煩君藥石功。長安何日到，一一問歸鴻。[END]
[Q]泊姚江[A]軋軋櫓聲急，蒼蒼江日低。吾行有定止，潮汐自東西。[END]
[Q]樓上[A]蕩漾舟中客，徘徊樓上人。滄波浩無主，兩槳邈難親。[END]
[Q]春晴[A]新春十日雨，雨晴門始開。靜看蒼苔紋，莫上人衣來。[END]
[Q]浄相寺[A]浄相前朝寺，荒凉二十秋。曾遭減劫壞，今遇勝緣修。[END]
[Q]將母[A]將母邗溝上，留家白紵陰。月明聞杜宇，南北總關心。[END]
[Q]朱朝議移法雲蘭[A]幽蘭有佳氣，千載閟山阿。不出阿蘭若，豈遭乾闥婆。[END]
[Q]晚歸[A]岸迥重重柳，川低渺渺河。不愁南浦暗，歸伴有姮娥。[END]
[Q]題舫子[A]愛此江邊好，留連至日斜。眠分黄犢草，坐占白鷗沙。[END]
[Q]惠崇畫[A]斷取滄州趣，移來六月天。道人三昧力，變化只和鉛。[END]
[Q]蒲葉[A]蒲葉清淺水，杏花和暖風。地偏緣底綠，人老爲誰紅。[END]
[Q]芳草[A]芳草知誰種，緣階已數叢。無心與時競，何苦綠匆匆。[END]
[Q]與徐仲元自讀書臺上定林[A]橫絕潺湲度，深尋犖确行。百年同逆旅，一壑我平生。[END]
[Q]病中睡起折杏花數枝二首  其一[A]獨卧南窗榻，翛然五六旬。已聞鄰杏好，故挽一枝春。[END]
[Q]病中睡起折杏花數枝二首  其二[A]獨卧無心起，春風閉寂寥。鳥聲誰喚汝，屋角故相撩。[END]
[Q]送望之赴臨江[A]黄雀有頭顱，長行萬里餘。想因君出守，暫得免包苴。[END]
[Q]送丁廓秀才歸汝陰[A]風駛柳條乾，駝裘未勝寒。慇懃陌上日，爲客暖征鞍。[END]
[Q]送王彥魯[A]北客憐同姓，南流感似人。相分豈相忘，臨路更情親。[END]
[Q]送呂望之[A]池散田田碧，臺敷灼灼紅。年華豈有盡，心賞亦無窮。[END]
[Q]別方劭秘校[A]迢迢建業水，中有武昌魚。別後應相憶，能忘數寄書。[END]
[Q]梅花[A]牆角數枝梅，凌寒獨自開。遥知不是雪，爲有暗香來。[END]
[Q]紅梅[A]春半花纔發，多應不奈寒。北人初未識，渾作杏花看。[END]
[Q]病起過寶覺[A]執手乍欣悵，霜毛應更新。依然舊童子，却想夢前身。[END]
[Q]書定林院窗[A]道人今輟講，卷裓寄松蘿。夢說波羅蜜，當如習氣何。[END]
[Q]題徐浩書法華經[A]一切法無差，水牛生象牙。莫將無量義，欲覓妙蓮華。[END]
[Q]碧蕪[A]碧蕪平野曠，黄菊晚村深。客倦留甘飲，身閑累苦吟。[END]
[Q]夢長[A]夢長隨永漏，吟苦雜疏鍾。動蓋荷風勁，沾裳菊露濃。[END]
[Q]迸月[A]迸月川魚躍，開雲嶺鳥翻。徑斜荒草惡，臺廢冶花繁。[END]
[Q]泊雁  其一[A]泊雁鳴深渚，收霞落晚川。柝隨風斂陣，樓映月低弦。[END]
[Q]泊雁  其二[A]漠漠汀帆轉，幽幽岸火然。壑危通細路，溝曲繞平田。[END]
[Q]賦劉子澄墨莊[A]勤力漢疏傅，遺安龐德公。公家業異此，衰盛國應同。[END]
[Q]揚步[A]竟日人行絕，惟聞鳥語多。忽逢樵婦斧，更聽牧兒歌。[END]
[Q]洞庭秋月[A]平湖萬里寬，秋月一天白。隠隠岳陽樓，有人自橫笛。[END]
[Q]平沙落鴈[A]叢叢水邊蘆，鴈鴈灘頭泊。我不解丹青，小詩亦可貌。[END]
[Q]靜春堂[A]游子如蜂蝶，紛紛詎識春。先生靜中觀，物物寓吾仁。[END]
[Q]辨漆[A]面上清如水，牽絲作釣鈎。撥開鷹糞脚，打起有浮漚。[END]
[Q]驗漆[A]好漆清如鏡，懸絲似釣鈎。撼動虎斑色，打著有浮漚。[END]
[Q]愛山堂[A]朝從日掛鉦，暮至月吐璧。坐得少文圖，不資康樂屐。[END]
[Q]江天暮雪[A]超絕柳州句，麤疎鄭谷詩。扁舟釣臺下，曾見雪初時。[END]
[Q]祝游子泉劉叔通二家孤寡[A]貧賤可余置，死生無彼拋。遺書曾不博，斗粟與枝巢。[END]
[Q]成父居於普寧寺鐘樓之下闢以爲齋舊名坎止近易榜曰發深省衡州舅氏書之僕爲賦四小詩以發深省齋爲韵  其一[A]瓦礫何所知，說法猶咄咄。況此空洞中，孰能無啟發。[END]
[Q]成父居於普寧寺鐘樓之下闢以爲齋舊名坎止近易榜曰發深省衡州舅氏書之僕爲賦四小詩以發深省齋爲韵  其二[A]危岑百尺高，下有溪流深。高深日相激，合此無盡音。[END]
[Q]成父居於普寧寺鐘樓之下闢以爲齋舊名坎止近易榜曰發深省衡州舅氏書之僕爲賦四小詩以發深省齋爲韵  其三[A]人行冥昧中，遇坎輒自省。聞是微妙音，安得忘所警。[END]
[Q]成父居於普寧寺鐘樓之下闢以爲齋舊名坎止近易榜曰發深省衡州舅氏書之僕爲賦四小詩以發深省齋爲韵  其四[A]我有嗜睡癖，衾枕長與偕。晨昏要無失，曷日住君齋。[END]
[Q]謝答嚴用韵送綠萼梅[A]瀟湘艮玉質，淺黛拂修眉。倚竹無人問，碧雲添一涯。[END]
[Q]爲龍泉令趙舜徒題[A]誠能得初心，何必返初服。有以固中扃，不須防外逐。[END]
[Q]獨行五首  其一[A]所思終不見，渺渺政愁余。試向江頭釣，怕逢雙鯉魚。[END]
[Q]獨行五首  其二[A]烹魚得素書，欲讀字半漫。上如說相思，下如祝加餐。[END]
[Q]明皇攬鏡而言吾雖瘠天下肥矣[A]引鏡吾雖瘠，韓休諫疏多。君心在天下，歡樂竟如何。[END]
[Q]高祖令李密迎見秦王李密不敢仰視[A]甲馬幽州路，英雄不自量。凱歌迎勞處，方識小秦王。[END]
[Q]霍光夜召符璽郎[A]擁昭初輔政，漢室大將軍。符璽郎能爾，丹青見不羣。[END]
[Q]王景略對桓溫捫蝨而談當世之務[A]本謂溫猶好，而能北伐功。自從捫蝨後，絕意過江東。[END]
[Q]馮媛當熊[A]檻外當熊立，人情見亦驚。翩翩後宮女，馮媛獨馳聲。[END]
[Q]楊妃剪髮[A]剪髮能留寵，君王不自持。當年無入奏，寧到馬嵬時。[END]
[Q]南山[A]霏霏南山來，此意足怡悅。昏旦氣候間，櫺疎互明滅。[END]
[Q]思潁堂[A]鄉廬暗邊塵，時移而事變。結屋漫逍遥，可想不可見。[END]
[Q]情話堂[A]趙記發舊觀，俞孫新作堂。是豈無他人，親戚意差長。[END]
[Q]有竹堂[A]坡翁一轉語，不但爲竹設。俗子塵污人，夏簟落蒼雪。[END]
[Q]跨鶴臺[A]道人白鶴庵，絕頂似仙家。尋幽得臺城，杳杳入青霞。[END]
[Q]南臺[A]木老地平靜，直北萬家城。小立興懷處，憑高眼更明。[END]
[Q]禪月臺[A]此臺已蕪沒，禪月彼一時。得句僧窗下，空留洗墨池。[END]
[Q]題朱直學竹軒[A]裂石作翠竹，秋風生晚凉。政須人嘯詠，應記我行藏。[END]
[Q]橫碧軒[A]文清來此地，留下橫碧軒。寂寂今無主，空山起夕煙。[END]
[Q]題貫時軒[A]柯葉貫四時，不爲寒暑變。理事俱到處，因之亦可見。[END]
[Q]無盡藏[A]善繼人之志，肯堂思其艱。此意自無盡，風月敬亭山。[END]
[Q]小集清暉閣因喚渡把酒昌甫倏至[A]小醉清暉閣，橫江更一杯。遠山寒日晚，詩老忽然來。[END]
[Q]樗亭[A]築亭以樗名，平生無宦情。寥寥千載人，感慨聞風聲。[END]
[Q]如庵[A]靜深堂奧間，真如公所庵。誰謂平生心，可以禪境參。[END]
[Q]山簡習池遊詩[A]拍手兒童笑，山公倒接䍦。舉鞭無限意，今古少人知。[END]
[Q]題華嚴境[A]游目貝葉書，究竟華嚴境。當年寓名心，觀者要深省。[END]
[Q]桃源山道者小庵[A]天寒山氣黄，日暮竹色碧。住庵人勿驚，此景有此客。[END]
[Q]葛溪[A]流傳葛仙翁，此溪嘗化龍。抱朴今何在，閒來問古蹤。[END]
[Q]南坡[A]空青老仙伯，有子愛溪山。誰信南坡路，依依泉石間。[END]
[Q]蒙泉[A]一泓泉水古，依舊浸巖邊。太史晁鷄肋，遺吟尚可傳。[END]
[Q]舟入靈巖山下訪古[A]燕麥摇晴日，青山兩岸橫。吳其爲沼矣，傾酒任船行。[END]
[Q]十七日過潭守聽松[A]推窗萬松林，雜沓且修整。何須撫盤桓，姑以集幽聽。[END]
[Q]四月二日  其一[A]簷淺侵林綠，窗虛賸蘂紅。試茶催鼎實，縱酒失盃空。[END]
[Q]四月二日  其二[A]易覺春風老，偏知夏日長。四山新笋出，一澗野花香。[END]
[Q]四月二日  其三[A]晝永卷書困，時閒挈杖清。草蟲空躑躅，巢燕費經營。[END]
[Q]四月二日  其四[A]間或僧人到，閒常羽客過。啟玄疑恍惚，談妙欲云何。[END]
[Q]四月二日  其五[A]樵斧通深密，漁竿接混茫。風波非地險，荆棘乃天荒。[END]
[Q]爆竹[A]爆竹燒殘歲，家家把一盃。西湖元自好，只是欠徘徊。[END]
[Q]倚瑟[A]倚瑟從嬪御，人生實少歡。南山空斮絮，此道是邯鄲。[END]
[Q]夜坐[A]連窗風撼山，引酒燈照坐。逍遥入莊吟，憔悴失楚些。[END]
[Q]王丞留飲  其一[A]尋梅閑喚酒，邀友漫題詩。酒美君方醉，詩成我未奇。[END]
[Q]王丞留飲  其二[A]鐘聲來遠寺，暝色起前溪。霜夜斷鴻急，風庭落葉知。[END]
[Q]訪滕賢良邂逅周察推同飲池上[A]春風雜花池，賓主兩相視。落日忽已晴，洗盞可無醉。[END]
[Q]招余子任過成季家[A]只道沙坑近，招之阿那邊。不知風雨夕，能過小溪船。[END]
[Q]次韵周倅送郡醖  其一[A]聞道菖蒲節，龍舟一一修。雨凉雖少憇，郡圃不妨遊。[END]
[Q]次韵周倅送郡醖  其二[A]坐有嚴陵守，新持使節長。真成三學士，意象好持觴。[END]
[Q]題隆中圖[A]何意求聞達，偶逢劉豫州。隆中三顧處，抱膝也風流。[END]
[Q]次韵潘舍人畫軸  其一[A]風霜歸老榦，歲月長枝柯。矗矗荒村外，人人占落坡。[END]
[Q]次韵潘舍人畫軸  其二[A]尋詩小醉時，不許老農知。葉葉泛輕舠，試渡野水陂。[END]
[Q]次韵潘舍人畫軸  其三[A]突兀是茅屋，摇兀是土橋。看山看水去，忘饑付木瓢。[END]
[Q]次韵潘舍人畫軸  其四[A]荒虛成莽蕩，幽遠似模糊。便做山中客，能題一字無。[END]
[Q]次韵子顔  其一[A]樂道匪時趨，山間得自如。老來情味別，冬日且閑居。[END]
[Q]次韵子顔  其二[A]冬日且閑居，誰停五馬車。從容見真意，鉏盡世驕虛。[END]
[Q]次韵子顔  其三[A]鉏盡世驕虛，宜乎愛隠廬。高風照千古，此道卷還舒。[END]
[Q]次韵德久丈  其一[A]經旬無客至，今日得公來。園柳綠已密，渚蓮紅始開。[END]
[Q]次韵德久丈  其二[A]談諧意方接，蕭散詩自生。寫成澹泊句，洗盡淫哇聲。[END]
[Q]次韵德久丈  其三[A]雲驅風浩浩，日永雨垂垂。狡兔笑三窟，鷦鷯思一枝。[END]
[Q]白日偶無客青山長對門  其一[A]雲低樹頭青，風急葉背白。一塢無來人，鳥語鬭格磔。[END]
[Q]白日偶無客青山長對門  其二[A]枕流飯脫粟，長夏以終日。曳屣行歌商，風軒時弄筆。[END]
[Q]白日偶無客青山長對門  其三[A]身心既已閑，吟風興亦偶。山東打茶聲，睡思忽抖擻。[END]
[Q]白日偶無客青山長對門  其四[A]人生等戲劇，衮衮徒區區。老身其回頭，今有古非無。[END]
[Q]白日偶無客青山長對門  其五[A]朝市無遺音，丘園有絕迹。蓬茅晏不開，才開待迎客。[END]
[Q]白日偶無客青山長對門  其六[A]澗淺山四合，泠泠浸青青。畧彴度前林，更有泉上亭。[END]
[Q]白日偶無客青山長對門  其七[A]不見屋外溪，但見屋上山。雲月復風雨，展轉朝暮間。[END]
[Q]白日偶無客青山長對門  其八[A]崦靄得廣茂，虛明失深長。一曲冬月暖，數家夏日凉。[END]
[Q]白日偶無客青山長對門  其九[A]何由芰製衣，豈必蘭爲佩。一笠一簑輕，田漁且相對。[END]
[Q]白日偶無客青山長對門  其一○[A]牽牛槿花底，欹拄破籬門。旋買深村酒，因傾老瓦盆。[END]
[Q]十三日誦水生挑菜渚煙濕落梅村之句成詩十首  其一[A]夜來微雨過，澗谷生春水。土脈肥薺苗，煙痕带梅蘂。[END]
[Q]十三日誦水生挑菜渚煙濕落梅村之句成詩十首  其二[A]元宵天氣好，梅謝薺還生。野水浮煙雨，孤村带鳥聲。[END]
[Q]十三日誦水生挑菜渚煙濕落梅村之句成詩十首  其三[A]柱杖牆陰潤，閑尋薺菜挑。不禁芳草外，初日下梅梢。[END]
[Q]十三日誦水生挑菜渚煙濕落梅村之句成詩十首  其四[A]踏青何處去，春事歸野菜。便覺與時新，閒身尤可愛。[END]
[Q]十三日誦水生挑菜渚煙濕落梅村之句成詩十首  其五[A]水國春已生，微波漾洲渚。時見挑菜人，臨風自凝佇。[END]
[Q]十三日誦水生挑菜渚煙濕落梅村之句成詩十首  其六[A]晴村多暖靄，花處是輕煙。梅片紛紛下，迎人到酒邊。[END]
[Q]十三日誦水生挑菜渚煙濕落梅村之句成詩十首  其七[A]婀娜煙中梅，花飛有底急。蜂觸香車來，煙凝爲誰濕。[END]
[Q]十三日誦水生挑菜渚煙濕落梅村之句成詩十首  其八[A]雨後乍晴時，春意滿村落。香處是梅花，青煙動林薄。[END]
[Q]十三日誦水生挑菜渚煙濕落梅村之句成詩十首  其九[A]一年春好處，都在水邊梅。似雪因風起，和煙带月來。[END]
[Q]十三日誦水生挑菜渚煙濕落梅村之句成詩十首  其一○[A]潦倒春無藉，山深不出門。籬根尋野菜，花外見煙村。[END]
[Q]絕句[A]一年春好處，東望是皇州。柳色梅花外，數聲羌笛浮。[END]
[Q]送昌甫至十里分韵得四首  其一[A]霜重花未多，風回香自若。荒店野水深，枯枝墮寒雀。[END]
[Q]送昌甫至十里分韵得四首  其二[A]相送五年前，把酒常在茲。夾路梅花開，歲晏將何爲。[END]
[Q]送昌甫至十里分韵得四首  其三[A]老懶問花事，尚與梅相看。蒼然暮色至，只恐空吹殘。[END]
[Q]送昌甫至十里分韵得四首  其四[A]瑞峰高入雲，又見君歸去。坐輿無怱忙，逢梅見容與。[END]
[Q]十一日道林同譚元輔賀州弈棋[A]山林欣晚對，細和一篇詩。欲醉那因酒，妄言却爲棋。[END]
[Q]題汪玉山送仲上人遊六祖塔詩次韵[A]玉山四句偈，看了百千回。不是爲送僧，不是爲尋梅。[END]
[Q]紀游十首  其五[A]北郭西郊外，聯鞍共探春。惟應舊猿鳥，猶記兩詩人。[END]
[Q]紀游十首  其六[A]篋有亡友詩，愈久愈鮮健。不歸芙蓉城，定返靈芝殿。[END]
[Q]紀游十首  其七[A]照眼園花發，傷心墓草陳。君謨兩字謚，迂叟九分人。[END]
[Q]紀游十首  其八[A]軒豁百觚量，昂藏九尺身。如何天奪盡，真率社中人。[END]
[Q]紀游十首  其九[A]自爲遺老傳，或入少年叢。我已無同輩，誰能起此翁。[END]
[Q]紀游十首  其一○[A]由晉以至唐，幾人作文字。前有酒德頌，後惟醉鄉記。[END]
[Q]北苑一首  其一[A]舂汲常分任，巾篝久服勤。汝何慙絡秀，吾自誌朝雲。[END]
[Q]北苑一首  其二[A]客送西州路，兒封北苑墳。凄凉蒿里挽，未必九泉聞。[END]
[Q]即事  其一[A]醫書攻百病，惟有老難醫。霧眼朱成碧，霜顛涅不緇。[END]
[Q]即事  其二[A]炎凉蒼狗變，光景白駒馳。忽見鏡中者，驚詢汝是誰。[END]
[Q]中秋大風雨五絕  其一[A]車喚阿香推，情知雨必雷。不干巽二事，也伴阿姨來。[END]
[Q]中秋大風雨五絕  其二[A]□□□□□，冰輪□□□。□□□□妬，不管素娥愁。[END]
[Q]中秋大風雨五絕  其三[A]好客期難至，清歡擬即差。不逢□□鏡，何處覓金蟇。[END]
[Q]中秋大風雨五絕  其四[A]詔歲銀袍盛，頭場玉鑑明。妃靈如有助，娥老尚多情。[END]
[Q]中秋大風雨五絕  其五[A]眥血滴耕夫，愁眉蹙賈胡。良辰風雨至，不復田禾蘇。[END]
[Q]病中雜興五言十首  其一[A]鐵筆俱牽動，金臺總去登。老僧不出院，挂起一枝藤。[END]
[Q]病中雜興五言十首  其二[A]皓素應難染，玄纁未易迎。只宜大牀卧，或命小車行。[END]
[Q]病中雜興五言十首  其三[A]烏寺迎巖主，螭坳起澗翁。也須留幾箇，相伴聽松風。[END]
[Q]病中雜興五言十首  其四[A]李廣飛將軍，世南行秘書。乃知數寸管，不及丈二殳。[END]
[Q]病中雜興五言十首  其五[A]鰲頂來差晚，龍髯去莫攀。不能從襄野，只合殉橋灣。[END]
[Q]病中雜興五言十首  其六[A]佛以滅爲樂，觀身等一漚。如何盧行者，鎔鐵護枯髏。[END]
[Q]病中雜興五言十首  其七[A]蒙叟云聃死，當時有吊賓。始知關尹子，迂誕誑愚人。[END]
[Q]病中雜興五言十首  其八[A]柳七葬淮頭，營妓歲瀝酒。不知花翁墳，有人擘紙否。[END]
[Q]病中雜興五言十首  其九[A]向來春帖子，殘膏罥蛛絲。無復秦郎思，聊吟党進詩。[END]
[Q]病中雜興五言十首  其一○[A]跌蕩四千首，流行宇宙間。國風幾曾熄，聖筆不能刪。[END]
[Q]贈括蒼管生二絕  其一[A]八十瞎兼攣，形骸槁木然。不煩大司命，更算小行年。[END]
[Q]贈括蒼管生二絕  其二[A]輅死向千年，占書世失傳。安知無肘後，留在遠孫邊。[END]
[Q]記小圃花果二十首  其一[A]借問緣何事，年年带笑容。春風無可笑，止有笑衰翁。[END]
[Q]記小圃花果二十首  其二[A]勤披萊子服，種汝奉高堂。汝自忘憂爾，吾憂未易忘。[END]
[Q]記小圃花果二十首  其三[A]果核無殊性，惟榴有北南。紅榴滿天下，不似玉榴甘。[END]
[Q]記小圃花果二十首  其四[A]昔移紅白種，同種謝池中。一朵不留白，兩池皆變紅。[END]
[Q]記小圃花果二十首  其五[A]苦愛堂厨美，貛郎喜覆羹。飽食林下笋，輸與邵先生。[END]
[Q]記小圃花果二十首  其六[A]的皪開雕檻，氤氳入綺櫳。何須傍班馬，卧起二花中。[END]
[Q]記小圃花果二十首  其七[A]但見空林摘，誰知園戶饞。詔書免包貢，野老可分甘。[END]
[Q]記小圃花果二十首  其八[A]生長古牆陰，園荒草樹深。可曾霑雨露，不改向陽心。[END]
[Q]記小圃花果二十首  其九[A]清泉澆後活，夜雨剪來新。有客陳三韭，無錢致八珍。[END]
[Q]記小圃花果二十首  其一○[A]陶子沉酣汝，劉郎佩服之。元來天地內，乃有兩東籬。[END]
[Q]記小圃花果二十首  其一一[A]古有如瓶李，得之海上仙。如何阿戎輩，鑽核怕人傳。[END]
[Q]記小圃花果二十首  其一二[A]纍纍生滿樹，知我老而饕。絕勝齊三士，輕生爲二桃。[END]
[Q]記小圃花果二十首  其一三[A]曼卿仙不死，隠隠素騾嘶。走入芙蓉裏，花心路忽迷。[END]
[Q]記小圃花果二十首  其一四[A]雨惱顰西子，晴扶睡貴妃。老夫方入定，爲爾一撩詩。[END]
[Q]記小圃花果二十首  其一五[A]叢生山上下，影在月中央。受性老彌辣，開花晚更香。[END]
[Q]記小圃花果二十首  其一六[A]憶昔矜容色，如今懶抹塗。誰能面皮皺，施粉又施朱。[END]
[Q]記小圃花果二十首  其一七[A]春令園中本，移來村墅中。大官今却獻，黄帕不來封。[END]
[Q]記小圃花果二十首  其一八[A]清旦書窗外，深叢茁一枝。人尋花不見，蝶有鼻先知。[END]
[Q]記小圃花果二十首  其一九[A]老景歡悰少，看花偶出嬉。相隨惟一肩，錦傘欲何施。[END]
[Q]記小圃花果二十首  其二○[A]開落元無準，穠華浪得名。今朝俄綠暗，昨日尚朱榮。[END]
[Q]戲詠文房四友  其一[A]昔可摧堅陣，今難作選鋒。自憐吾鬢禿，亦笑汝頭童。[END]
[Q]戲詠文房四友  其二[A]方穿新硯衆，寸眼舊岩稀。難倩宮娥捧，堪搘織女機。[END]
[Q]戲詠文房四友  其三[A]吾墨千金價，曾登七寶床。終身惟守黑，斷腕不書黄。[END]
[Q]戲詠文房四友  其四[A]月似金蓮炬，天如碧玉牋。剡藤邊幅窘，寫不盡遺編。[END]
[Q]戲效屏山書齋十詠  其一[A]尖新頼摹畫，老禿計休閑。露頂張長史，科頭管幼安。[END]
[Q]戲效屏山書齋十詠  其二[A]莫匪并州者，輕堅耐淬磨。文通懷內錦，裁割已無多。[END]
[Q]戲效屏山書齋十詠  其三[A]雖無鸚鵡鳥，亦欠琵琶姬。縱使敲方響，獠奴佯不知。[END]
[Q]戲效屏山書齋十詠  其四[A]炎鬰甚炊蒸，夏蟲難語冰。家無紅拂妓，捉麈自驅蠅。[END]
[Q]戲效屏山書齋十詠  其五[A]欲繫伯仁肘，難懸季子腰。自刊聊自用，渠刻任渠銷。[END]
[Q]戲效屏山書齋十詠  其六[A]輕薄如蟬翼，擇兮風未休。煩勞汝威重，鎮壓彼輕浮。[END]
[Q]戲效屏山書齋十詠  其七[A]有時一畫起，有時三絕編。朱絲絃側畔，玉界尺傍邊。[END]
[Q]戲效屏山書齋十詠  其八[A]莫謂蟾蜍小，淵源在許中。曹溪一滴水，駕浪作南宗。[END]
[Q]戲效屏山書齋十詠  其九[A]雪螢貧士眼，珠翠貴人身。自從牆角棄，無復案頭親。[END]
[Q]戲效屏山書齋十詠  其一○[A]工師將考室，何止大爲杗。搘案雖微用，由來寸有長。[END]
[Q]理髮二首  其一[A]種種一何短，青青無復垂。可憐髡髦子，不見指冠時。[END]
[Q]理髮二首  其二[A]昔笑聰禿首，如韓戲觀師。若聰今見我，汝亦有幾時。[END]
[Q]池上對月五首  其一[A]赤帝當垂令，餘威烈暴秦。若無大圓鏡，熱殺世間人。[END]
[Q]池上對月五首  其二[A]怒蟈喧幽耳，饑蚊攪熟眠。願爲修月戶，住在廣寒邊。[END]
[Q]池上對月五首  其三[A]世俗傳偷藥，嫦娥以此名。唐人皆詠月，吾取玉川生。[END]
[Q]池上對月五首  其四[A]方士誑三郎，蟾宮事渺茫。至尊宜夕月，安敢問霓裳。[END]
[Q]池上對月五首  其五[A]初插玉梳小，徐粧粉額新。烏啼風露冷，娥始現全身。[END]
[Q]石竺山二十詠  其一[A]曾瞞張茂先，亦誑關尹喜。嗟余雙眼白，任汝半空紫。[END]
[Q]石竺山二十詠  其二[A]僅可著孤身，何曾有四鄰。切須留一榻，讓與細書人。[END]
[Q]石竺山二十詠  其三[A]恰召陽翁伯，俄徵謝自然。不知玉樓上，幾箇是詩仙。[END]
[Q]石竺山二十詠  其四[A]聞說均州景，而今涴戰塵。應隨黑殺帝，避地肯來閩。[END]
[Q]石竺山二十詠  其五[A]吾脚今無力，安能跪鞠躬。北瞻韓吏部，南仰狄梁公。[END]
[Q]石竺山二十詠  其六[A]乍見作飛勢，細聽無唳聲。雪翎差髣髴，丹頂不分明。[END]
[Q]石竺山二十詠  其七[A]點額有墨痕，剖腹無素書。俗視如頑石，仙騎上太虛。[END]
[Q]石竺山二十詠  其八[A]元不識死活，偶然逢二仙。昔與牧奴戲，今饒國手先。[END]
[Q]石竺山二十詠  其九[A]白公詩酒人，惜也未聞道。乍可無除書，不可壞丹竈。[END]
[Q]石竺山二十詠  其一○[A]慈悲乳孫叔，恭敬侍小顛。煩君常警邏，老子□□□。[END]
[Q]石竺山二十詠  其一一[A]自饑猶可忍，民饑誰惻隠。吾評首陽薇，不若石竺笋。[END]
[Q]石竺山二十詠  其一二[A]聖人稱水哉，晝夜流不息。東坡如萬斛，南華只五石。[END]
[Q]石竺山二十詠  其一三[A]汞可點爲金，鐵可浸爲銅。勿使鍾官知，一朝比仙童。[END]
[Q]石竺山二十詠  其一四[A]狼來咋吾羊，猩來竊吾酒。汝爲百獸王，不聞一聲吼。[END]
[Q]石竺山二十詠  其一五[A]惜齒埋之土，何曾願世知。終爲交趾獻，亦被普賢騎。[END]
[Q]石竺山二十詠  其一六[A]嗒然蒙一衲，趺坐不知年。處處神通現，何須海岸邊。[END]
[Q]石竺山二十詠  其一七[A]海島五百士，劉郎廬亦深。不似阿羅漢，神通無處尋。[END]
[Q]石竺山二十詠  其一八[A]此來爲佳處，高猶在絕顛。吾衰中道廢，汝少更加前。[END]
[Q]石竺山二十詠  其一九[A]此爲何處所，滿目是瓊瑰。聖人被褐懷，獃漢空手回。[END]
[Q]石竺山二十詠  其二○[A]力却帝堯禪，猶爲潁水羞。似曾洗渠耳，不可飲吾牛。[END]
[Q]又一首[A]吾蒙白裙帽，汝著紫袈裟。縱有傅大士，難和作一家。[END]
[Q]無題一首[A]死以子托友，病將身付醫。友今多市道，醫或似屠兒。[END]
[Q]村獠[A]村獠席地睡，咍㘆喚不知。老夫將北面，渠莫是希夷。[END]
[Q]送廣師謁竹溪中書五言二首  其一[A]村老詩顛者，顛年八十年。後生被傳染，引得廣師顛。[END]
[Q]送廣師謁竹溪中書五言二首  其二[A]五十有三箇，問法向誰邊。村老小顛爾，竹溪翁大顛。[END]
[Q]雜記五言十首  其一[A]洞達開堂奧，荒唐說剎塵。儒醇明告子，釋黠熱瞞人。[END]
[Q]雜記五言十首  其二[A]不必桮棬性，安能桎梏身。誰知千載下，有箇葛天民。[END]
[Q]雜記五言十首  其三[A]青牛先已去，白鶴久方歸。若欲分優劣，老聃賢令威。[END]
[Q]雜記五言十首  其四[A]東行值伯倫，西去逢無功。不知何國土，疑是醉鄉中。[END]
[Q]雜記五言十首  其五[A]履霜行于野，絕糧厄於陳。伯奇父逐子，仲尼天戮民。[END]
[Q]雜記五言十首  其六[A]追日忍渴走，喝月使倒行。夸父骨已朽，秦皇冢亦平。[END]
[Q]雜記五言十首  其七[A]客有過吾廬，自言師陸朱。故應東海若，不及北山愚。[END]
[Q]雜記五言十首  其八[A]先傳傳後學，自覺覺天民。魯儒迷甚者，何以救迷人。[END]
[Q]雜記五言十首  其九[A]荒哉穆天子，轍跡徧九垓。已寫偃師弄，更引化人來。[END]
[Q]雜記五言十首  其一○[A]愚哲皆根性，巫醫各有傳。參禪纔一宿，學幻費三年。[END]
[Q]無題二首  其一[A]恕漢唾師德，酒徒拳伯倫。吾評此二士，顔子後無人。[END]
[Q]無題二首  其二[A]季世讎相復，先賢量有餘。潞還子方謫，坡答致中書。[END]
[Q]端午五言三首  其一[A]綺紈貴家子，旗鼓少年場。屢舞衆人醉，鮮粧一國狂。[END]
[Q]端午五言三首  其二[A]士女匆匆散，溪山寂寂然。龍舟閑似我，閣起向沙邊。[END]
[Q]端午五言三首  其三[A]雜遝今觀渡，依稀昔浴沂。居人空巷出，幾箇詠而歸。[END]
[Q]贈雪山李道人二首  其一[A]巧歷推修短，前知定吉凶。吾爲立標榜，喚做小淳風。[END]
[Q]贈雪山李道人二首  其二[A]離亂雪山隔，艱難蜀信通。道人能縮地，移取向江東。[END]
[Q]雜興十首  其一[A]昇天雖可喜，削地已堪哀。早知守厠去，何須拔宅來。[END]
[Q]雜興十首  其二[A]早持堅白論，晚踏軟紅塵。明逸并夷甫，初終似二人。[END]
[Q]雜興十首  其三[A]地逼難容足，天低礙舉頭。那堪去梯子，誰肯上高樓。[END]
[Q]雜興十首  其四[A]不肯彈冠起，俄從折簡招。雖然舐丹藥，未免悔青苗。[END]
[Q]雜興十首  其五[A]做了高官職，雙眉皺不開。譬如三日婦，錦襪著珠鞋。[END]
[Q]雜興十首  其六[A]開閣何其盛，行邊寢已疎。遶床彈指嘆，六丈聖人歟。[END]
[Q]雜興十首  其七[A]典領天書使，脩崇昭應祠。可憐有遺恨，殮不得髠緇。[END]
[Q]雜興十首  其八[A]專報熙豐怨，寧論爵齒高。可憐五朝老，雙淚落齋旄。[END]
[Q]雜興十首  其九[A]擾擾多群蟻，冥冥有幾鴻。蜀公陵下語，竟免入碑中。[END]
[Q]雜興十首  其一○[A]策免身常佚，登庸貌轉癯。富公忘杖起，迂叟要人扶。[END]
[Q]蟬[A]□□□鳴夏，高秋響激空。翼雖映華冕，身自閉雕籠。[END]
[Q]蝶[A]莊周言達理，吾以蝶爲優。無想亦無夢，有身長有愁。[END]
[Q]燕[A]昔人懷故主，季世絕貧交。汝勝炎凉者，年年歸舊巢。[END]
[Q]蟻[A]呼童掃蟻子，勿上法堂階。渠出賣廳角，云參妙喜來。[END]
[Q]敘倫五言二十首  其一[A]杞辱中丞世，歆臣二姓廷。如何出腹子，反不以螟蛉。[END]
[Q]敘倫五言二十首  其二[A]千古靈胥怒，惟知有伍奢。安知崇伯子，北面事重華。[END]
[Q]敘倫五言二十首  其三[A]博覽勞丸膽，精思恐嘔心。可憐親養薄，難報母恩深。[END]
[Q]敘倫五言二十首  其四[A]文若忠於操，嘉賓諂事溫。晦翁嘆難嗣，坡老惜無孫。[END]
[Q]敘倫五言二十首  其五[A]季歷并公旦，均爲未盡倫。吾評千萬世，兩箇採薇人。[END]
[Q]敘倫五言二十首  其六[A]翁子妻求訣，羞慙婿負薪。不如辟纑婦，保守灌園人。[END]
[Q]敘倫五言二十首  其七[A]爲固續漢史，嗔原作楚騷。偉哉二女子，才學識俱高。[END]
[Q]敘倫五言二十首  其八[A]二王與二阮，尊幼自相推。却恐外人笑，兒癡叔亦癡。[END]
[Q]敘倫五言二十首  其九[A]堅猛一時雄，猶知有謝公。王郎乳臭子，敢以壻撾翁。[END]
[Q]敘倫五言二十首  其一○[A]晨膳嫌羹薄，寒機怪織遲。阿家語新婦，汝有作家時。[END]
[Q]敘倫五言二十首  其一一[A]澄少危加杖，平肥亦食糠。劉郎豁如者，轑釜未能忘。[END]
[Q]敘倫五言二十首  其一二[A]太傅風流祖，親朋共手談。元來碁有智，輸墅與羊曇。[END]
[Q]敘倫五言二十首  其一三[A]難泯同胞好，每因長舌疎。若能諧婦姒，九世可同居。[END]
[Q]敘倫五言二十首  其一四[A]田蚡坐東向，貴加諸父兄。請渠觀涑水，不敢齒耆英。[END]
[Q]敘倫五言二十首  其一五[A]張陳翻覆易，管鮑始終難。帝腹容加膝，劉郎尚歲寒。[END]
[Q]征婦詞十首  其一[A]聞說三邊地，今爲百戰場。君書一二紙，妾淚萬千行。[END]
[Q]征婦詞十首  其二[A]妾甘爲隠服，君喜冒先鋒。但祝玉關入，寧無石窌封。[END]
[Q]征婦詞十首  其三[A]遠書徒攪思，歸信屢愆期。瓦卦偏無準，燈花未必知。[END]
[Q]征婦詞十首  其四[A]寬作三年別，安知四序遷。可憐容鬢改，人有幾三年。[END]
[Q]征婦詞十首  其五[A]去時兒在腹，忽已語嚘啞。何日番休了，迎爺兩手叉。[END]
[Q]征婦詞十首  其六[A]詩云王赫怒，吏說相宣威。假使從公旦，三年便衮歸。[END]
[Q]征婦詞十首  其七[A]燒操蒙衝艦，獲堅雲母車。賜君新節鉞，還妾舊荆綀。[END]
[Q]征婦詞十首  其八[A]野雉自雙飛，離鸞半隻棲。君非秋胡子，妾是杞梁妻。[END]
[Q]征婦詞十首  其九[A]江南絲帛貴，塞北雪霜濃。莫恨鐵衣冷，全裝可禦冬。[END]
[Q]征婦詞十首  其一○[A]晨起推孤枕，昨夜留半衾。恐郎渾忘却，萬一夢相尋。[END]
[Q]商婦詞十首  其一[A]嫁作商人婦，牙籌學算商。元來有胎教，生子肖弘羊。[END]
[Q]商婦詞十首  其二[A]今夕佳風月，身同影守房。藁砧定何處，皮裹鐵心腸。[END]
[Q]商婦詞十首  其三[A]圖南倭舶透，敗北榷場開。妾貌不長好，君行何日回。[END]
[Q]商婦詞十首  其四[A]蜮含沙射影，鰐以尾勾人。不是妾饒舌，願言君愛身。[END]
[Q]商婦詞十首  其五[A]客夢嫌雞早，歸心恨馬遲。感君留半鏡，教妾畫新眉。[END]
[Q]商婦詞十首  其六[A]月夕孤單女，天涯放逐臣。偶逢顧曲客，忘却買茶人。[END]
[Q]商婦詞十首  其七[A]粉堞五七里，青帘三四家。客沽北府酒，女唱後庭花。[END]
[Q]商婦詞十首  其八[A]道遠書筒少，時難旅橐垂。花飛春事過，柳暗曉粧遲。[END]
[Q]商婦詞十首  其九[A]昔夢隨君去，猶疑在我傍。素慙傾國色，旋學入時妝。[END]
[Q]商婦詞十首  其一○[A]自說居奇貨，人知有販心。相如小商爾，賣賦得千金。[END]
[Q]古宮詞十首  其一[A]妾意憨如昔，君心苦不常。未聞求故劍，別有獻明璫。[END]
[Q]古宮詞十首  其二[A]妬亦常情爾，長門譴太深。猶將金買賦，萬一帝回心。[END]
[Q]古宮詞十首  其三[A]溝水通宮苑，泠泠去復回。無人漏言語，紅葉是良媒。[END]
[Q]古宮詞十首  其四[A]年年花鳥使，選色進深宮。不論妾心赤，惟看妾臂紅。[END]
[Q]古宮詞十首  其五[A]繐帳渾如舊，何曾奏伎來。君王不終惠，留妾在空臺。[END]
[Q]古宮詞十首  其六[A]玉輦臨前殿，方陳角觝嬉。如何熊犯蹕，僅有一昭儀。[END]
[Q]古宮詞十首  其七[A]何必關山遠，凉風在殿西。簫聲猶裊裊，舞袖忽凄凄。[END]
[Q]古宮詞十首  其八[A]君恩如紈扇，惟恐值秋風。方喜入懷裏，安知棄篋中。[END]
[Q]古宮詞十首  其九[A]八代更相禪，休文北面蕭。不如文惠妾，垂淚記前朝。[END]
[Q]古宮詞十首  其一○[A]妾性尤柔順，相看滿面春。安知時態薄，偏妬入宮人。[END]
[Q]處士妻十首  其一[A]死無衾覆首，貧乃士之常。婦謚爲康子，何須問太常。[END]
[Q]處士妻十首  其二[A]王遣金駟聘，先生已許王。徙家變名姓，非獨接輿狂。[END]
[Q]處士妻十首  其三[A]何必如郎伯，區區祿萬鍾。辟纑并織屨，足了一生中。[END]
[Q]處士妻十首  其四[A]王將托一國，自駕請先生。門外車迹衆，萊妻投畚行。[END]
[Q]處士妻十首  其五[A]嫁與張京兆，新眉掃黛濃。不如伯鸞婦，長伴藁砧舂。[END]
[Q]處士妻十首  其六[A]愛子死於汲，常情鮮不悲。賢哉孝廉婦，哭恐阿姑知。[END]
[Q]處士妻十首  其七[A]遺金不知主，視若盜泉然。相與棄之野，婦賢夫亦賢。[END]
[Q]處士妻十首  其八[A]當日獻皇后，逃生屋壁間。何如伴龐老，同入鹿門山。[END]
[Q]處士妻十首  其九[A]自從冀缺後，饁婦有誰歟。翟氏差清苦，肯同夫荷鋤。[END]
[Q]處士妻十首  其一○[A]夫出隨羔鴈，妻憂往不還。別詩真善謔，帝笑放歸山。[END]
[Q]落花怨十首  其一[A]昨日十分春，今朝幾聚塵。可憐傍輦者，有愧墜樓人。[END]
[Q]落花怨十首  其二[A]輕薄防歌扇，回旋戀舞衣。不愁無地葬，猶擬上天飛。[END]
[Q]落花怨十首  其三[A]越公多美妓，衛尉足名姝。無計留紅拂，傷心墜綠珠。[END]
[Q]落花怨十首  其四[A]滕叔死千載，猶存蛺蝶圖。狂風一夕起，盡化作青蕪。[END]
[Q]落花怨十首  其五[A]春去花開謝，君王豈復知。不如劉項際，猶有葬虞姬。[END]
[Q]落花怨十首  其六[A]開遍千紅紫，東皇力最多。朱明笑青卉，無奈百花何。[END]
[Q]落花怨十首  其七[A]天女殷勤散，風姨僝僽空。兒童掃落葉，蜂蝶抱枯叢。[END]
[Q]落花怨十首  其八[A]徐庾空浮艷，何曾有一篇。我朝惟二宋，絕唱兩三聯。[END]
[Q]落花怨十首  其九[A]已費栽培力，又爲膏沐容。花神渾忘却，將謂屬東風。[END]
[Q]落花怨十首  其一○[A]謝女吟邊絮，英臺去日衣。不應零落盡，惟見蝶兒飛。[END]
[Q]記漢事二首  其一[A]溺天子殿衙，嘔丞相車茵。古有禮揖客，今無劾弄臣。[END]
[Q]記漢事二首  其二[A]秦尊君卑臣，漢敬賢如賓。解衣南鄭將，前席洛陽人。[END]
[Q]寓言[A]生有縫舂諷，死無封禪書。不須求大手，吾自表幽墟。[END]
[Q]硯[A]圓眼珠單顆，方穿玉一漥。寶如雙白璧，草了十黄麻。[END]
[Q]山下[A]山下六七里，山前八九家。家家清到骨，只賣水仙花。[END]
[Q]梅花喜神譜 蓓蕾四枝 其一[A]南枝發岐穎，崆峒占歲登。當思漢光武，一飯能中興。[END]
[Q]梅花喜神譜 蓓蕾四枝 其二[A]靜看隋堤人，紛紛幾榮辱。蠻腰休逞妍，所見元非俗。[END]
[Q]梅花喜神譜 蓓蕾四枝 其三[A]獻頌侈春朝，爭期千歲壽。凌寒傲歲時，自與冰霜久。[END]
[Q]梅花喜神譜 蓓蕾四枝 其四[A]爬沙走江海，慣識風波惡。東君爲主張，顯戮逃砧鑊。[END]
[Q]梅花喜神譜 小蕊一十六枝 其一[A]藥性貴溫凉，胡爲辛且烈。無與桂附徒，天資更趨熱。[END]
[Q]梅花喜神譜 小蕊一十六枝 其二[A]樊素艷而歌，樂天何所羨。須結帝王知，拜寵明光殿。[END]
[Q]梅花喜神譜 小蕊一十六枝 其三[A]風掣五雲開，明星燦南極。嘉祥自朝廷，何幸愚親識。[END]
[Q]梅花喜神譜 小蕊一十六枝 其四[A]佛有光明臺，蚌胎奚足貴。聊以矜俗人，徒爲寶所費。[END]
[Q]梅花喜神譜 小蕊一十六枝 其五[A]阿堵本何物，貫朽殊堪羞。空囊留得一，千古欽清流。[END]
[Q]梅花喜神譜 小蕊一十六枝 其六[A]善舞幾當場，妖姿呈窈窕。當場人自迷，郭郎未容笑。[END]
[Q]梅花喜神譜 小蕊一十六枝 其七[A]三窟不須營，蒙恬素心友。識盡天下書，只要文章手。[END]
[Q]梅花喜神譜 小蕊一十六枝 其八[A]寒風偃枯草，掉尾來山巔。出柙勢可畏，老鬚寧易編。[END]
[Q]梅花喜神譜 小蕊一十六枝 其九[A]錦囊藴珠璣，長養南風力。當年東老家，曾代中書筆。[END]
[Q]梅花喜神譜 小蕊一十六枝 其一○[A]來自淤泥中，根苗何足取。餖飣上盤登，敢爲梨栗伍。[END]
[Q]梅花喜神譜 小蕊一十六枝 其一一[A]宛陵有靈根，圓紅珍可芼。衛人感齊恩，瓊琚未容報。[END]
[Q]梅花喜神譜 小蕊一十六枝 其一二[A]纔脫錦衣䙀，童顔嬌可詫。只恐粧鬼時，愛之還又怕。[END]
[Q]梅花喜神譜 小蕊一十六枝 其一三[A]垂垂生井上，遊子休整冠。道旁徒自苦，青眼誰能看。[END]
[Q]梅花喜神譜 小蕊一十六枝 其一四[A]東陵人已仙，黯淡斜陽暮。可慚名利心，孜孜問葵戍。[END]
[Q]梅花喜神譜 小蕊一十六枝 其一五[A]生長滄波中，收羅向書室。剡藤無不平，祇恐無椽筆。[END]
[Q]梅花喜神譜 小蕊一十六枝 其一六[A]清波漾蛙子，古書形似之。可惜書廢久，時人無能知。[END]
[Q]梅花喜神譜 大蕊八枝 其一[A]高山流水音，泠泠生指下。無與俗人彈，伯牙恐嘲駡。[END]
[Q]梅花喜神譜 大蕊八枝 其二[A]蟾宮有兔臼，搗藥千萬年。藥有長生術，世人無計傳。[END]
[Q]梅花喜神譜 大蕊八枝 其三[A]休與鷸相持，自有山川隔。祝君無孕珠，恐非保身策。[END]
[Q]梅花喜神譜 大蕊八枝 其四[A]曳頸吟松梢，何異揚州鶴。胡爲鶴未成，苦被玄裳錯。[END]
[Q]梅花喜神譜 大蕊八枝 其五[A]中尊嚴祀典，鬯未祼而實。將祼而實彜，禮文知有秩。[END]
[Q]梅花喜神譜 大蕊八枝 其六[A]方深有制度，撞之以合樂。止樂戛以敔，始終知所覺。[END]
[Q]梅花喜神譜 大蕊八枝 其七[A]蒼竹緯琅玕，爲形有如豆。遇祭何所容，乾桃與脩糗。[END]
[Q]梅花喜神譜 大蕊八枝 其八[A]柱取飲不盡，量容惟一升。足如戈示戒，君子當兢兢。[END]
[Q]梅花喜神譜 欲開八枝 其一[A]斗醉石亦醉，無量不及亂。獨醒誰得知，憔悴滄江畔。[END]
[Q]梅花喜神譜 欲開八枝 其二[A]燈火迫新凉，志士功名重。十年窗下愁，會見金蓮寵。[END]
[Q]梅花喜神譜 欲開八枝 其三[A]蠻觸國誰雄，戰爭猶未息。由此奪虛名，費盡人間力。[END]
[Q]梅花喜神譜 欲開八枝 其四[A]騏驥無伯樂，尖輕徒竹披。北臺深雪裏，且讀坡仙詩。[END]
[Q]梅花喜神譜 欲開八枝 其五[A]祭器古不輕，斯焉盛黍稷。內方而外圓，無乃器之特。[END]
[Q]梅花喜神譜 欲開八枝 其六[A]如盤而柄圭，崇祼以爲器。秬鬯次第陳，豈容忘古意。[END]
[Q]梅花喜神譜 欲開八枝 其七[A]蘇秦鞭疋馬，六國飽風煙。纍纍懸肘下，郭外慚無田。[END]
[Q]梅花喜神譜 欲開八枝 其八[A]鴻門罷樽酒，舞劍事還差。范增徒怒撞，漢業成劉家。[END]
[Q]梅花喜神譜 大開一十四枝 其一[A]五采會章服，汝明以垂教。虎蜼宗廟器，于以象其孝。[END]
[Q]梅花喜神譜 大開一十四枝 其二[A]象明十二章，斧形不可玩。黻以取其辨，斯以取其斷。[END]
[Q]梅花喜神譜 大開一十四枝 其三[A]溢滿而覆虛，盈虧俱有病。萬事得于中，烏乎云不正。[END]
[Q]梅花喜神譜 大開一十四枝 其四[A]五更山外鳴，斗低殘月小。喚起利名人，僕僕渾無了。[END]
[Q]梅花喜神譜 大開一十四枝 其五[A]九華并六角，流傳名不同。無如慰黎庶，爲我揚仁風。[END]
[Q]梅花喜神譜 大開一十四枝 其六[A]水精行素鱗，琉璃走夜光。銘垂日日新，萬古稽商湯。[END]
[Q]梅花喜神譜 大開一十四枝 其七[A]舉頭見長安，志士欣有託。葵藿一生心，豈容天負却。[END]
[Q]梅花喜神譜 大開一十四枝 其八[A]仙掌在何處，徒成千載羞。唯有故園菊，沾濡當九秋。[END]
[Q]梅花喜神譜 大開一十四枝 其九[A]郟鄏至汾陰，重名垂不朽。天下望調羹，有誰能著手。[END]
[Q]梅花喜神譜 大開一十四枝 其一○[A]堂下雜𥲤鼗，如鐘而罄腹。夫子聞於齊，三月不知肉。[END]
[Q]梅花喜神譜 大開一十四枝 其一一[A]麀鹿同呦呦，山林風雨秋。姑蘇臺上月，子胥曾約遊。[END]
[Q]梅花喜神譜 大開一十四枝 其一二[A]一聲長嘯處，霜月凄林扉。與鶴每相問，貴人胡未歸。[END]
[Q]梅花喜神譜 大開一十四枝 其一三[A]西施無限愁，後人何必傚。只好笑呵呵，不損紅粧貌。[END]
[Q]梅花喜神譜 大開一十四枝 其一四[A]相見是非多，但旁觀便了。庶無人共知，鼻孔長多少。[END]
[Q]梅花喜神譜 爛熳二十八枝 其一[A]塵匣啟菱花，醜妍無不識。羞殺幾英雄，霜髯太煎逼。[END]
[Q]梅花喜神譜 爛熳二十八枝 其二[A]誰嘆月娟娟，霜天閑却手。醉者未能醒，不必重斟酒。[END]
[Q]梅花喜神譜 爛熳二十八枝 其三[A]兖鷩毳希元，君尊十二旒。璪取玉以文，五采宗成周。[END]
[Q]梅花喜神譜 爛熳二十八枝 其四[A]秀鐵壓肩寒，中原思未報。何日掃邊塵，別裹朝天帽。[END]
[Q]梅花喜神譜 爛熳二十八枝 其五[A]漢帝欲成仙，王母從天下。結實動千年，三偷尤可詫。[END]
[Q]梅花喜神譜 爛熳二十八枝 其六[A]繒殻爛緗枝，夏果收新綠。玉真望甘鮮，不管郵兵哭。[END]
[Q]梅花喜神譜 爛熳二十八枝 其七[A]覽輝千仞高，君子思在治。朝陽如不鳴，敢言當自愧。[END]
[Q]梅花喜神譜 爛熳二十八枝 其八[A]經緯出天機，畫簷斜掛箅。可惜巧於蠶，無補人間世。[END]
[Q]梅花喜神譜 爛熳二十八枝 其九[A]艤艇白鷗邊，寒雨敲青箬。駭浪不回頭，方識江湖樂。[END]
[Q]梅花喜神譜 爛熳二十八枝 其一○[A]八珍風味清，藜腸豈曾識。堪嗤嘗臠人，欲與魚兼得。[END]
[Q]梅花喜神譜 爛熳二十八枝 其一一[A]花香專引蝶，非蝶亦飛來。顧影不知耻，良爲貪者哀。[END]
[Q]梅花喜神譜 爛熳二十八枝 其一二[A]足下一封書，子卿歸自虜。雖曰誑單于，孤忠傳萬古。[END]
[Q]梅花喜神譜 爛熳二十八枝 其一三[A]十鑽無遺策，寧免刳腸憂。何如隠蓮葉，千歲成仙遊。[END]
[Q]梅花喜神譜 爛熳二十八枝 其一四[A]蒼生望雲霓，難作池中物。孔明卧隆中，天子勢亦屈。[END]
[Q]梅花喜神譜 爛熳二十八枝 其一五[A]三拍羽翎寒，風雨不改度。起舞何人斯，男兒當自寤。[END]
[Q]梅花喜神譜 爛熳二十八枝 其一六[A]赤壁夢醒時，雨灑玄裳濕。聲欲聞于天，故向松梢立。[END]
[Q]梅花喜神譜 爛熳二十八枝 其一七[A]新綠小池沼，田田浮翠錢。雨中珠萬顆，巧婦其能穿。[END]
[Q]梅花喜神譜 爛熳二十八枝 其一八[A]世久無淵明，黄花爲誰好。青女自凌威，寒香未容老。[END]
[Q]梅花喜神譜 爛熳二十八枝 其一九[A]點異二三子，鏗爾舍而作。江上數峰青，湘靈徒寂寞。[END]
[Q]梅花喜神譜 爛熳二十八枝 其二○[A]鼕鼕和歌管，蕢桴無復存。堪笑不知量，以布過雷門。[END]
[Q]梅花喜神譜 爛熳二十八枝 其二一[A]紫陌暖風細，露房山更深。蜜甜不知味，萬花空損心。[END]
[Q]梅花喜神譜 爛熳二十八枝 其二二[A]東風開繡簾，且向花梢立。主人忘舊交，雕梁不須入。[END]
[Q]梅花喜神譜 爛熳二十八枝 其二三[A]雪羽卧晴沙，漁人無可慮。機事亦難忘，不如且飛去。[END]
[Q]梅花喜神譜 爛熳二十八枝 其二四[A]很禽忘所儔，翻身拏鳥雀。羽毛同所天，何苦强凌弱。[END]
[Q]梅花喜神譜 爛熳二十八枝 其二六[A]粉黛巧粧施，菱花還自照。底事不爭妍，又恐西施笑。[END]
[Q]梅花喜神譜 爛熳二十八枝 其二七[A]萬里收纖雲，一鈎懸碧落。缺圓無定時，人間幾愁樂。[END]
[Q]梅花喜神譜 爛熳二十八枝 其二八[A]無心出岫時，山腰橫一抹。爲霖覆手間，豈容留旱魃。[END]
[Q]梅花喜神譜 欲謝一十六枝 其一[A]星會飾以玉，燦燦光朝儀。重臣頭似雪，左右應臯夔。[END]
[Q]梅花喜神譜 欲謝一十六枝 其二[A]爛醉是生涯，折腰良可嘅。欲酒對黄華，烏紗奚足愛。[END]
[Q]梅花喜神譜 欲謝一十六枝 其三[A]槐柳午陰濃，凄凉聲愈健。飲露已成仙，孰云齊女怨。[END]
[Q]梅花喜神譜 欲謝一十六枝 其四[A]一夢在人間，東風吹不覺。莊周鴻冥冥，胡戀花枝巧。[END]
[Q]梅花喜神譜 欲謝一十六枝 其五[A]倦翼已知還，投林謀夜宿。弋宿無容心，機深未爲福。[END]
[Q]梅花喜神譜 欲謝一十六枝 其六[A]人好烏亦好，寒枝不輕踏。月明如可依，飛繞猶三匝。[END]
[Q]梅花喜神譜 欲謝一十六枝 其七[A]舞處更宜長，十笋藏纖指。脫得戯衫時，方知有獃底。[END]
[Q]梅花喜神譜 欲謝一十六枝 其八[A]絲絲絲共白，歷遍風霜寒。君王豈輕剪，欲療將軍安。[END]
[Q]梅花喜神譜 欲謝一十六枝 其九[A]金梭拋翠絲，東風弄晴晝。求友不須鳴，綠窗人倦繡。[END]
[Q]梅花喜神譜 欲謝一十六枝 其一○[A]怒翮摩青天，秋風真得意。可憐烏鵲儔，一枝聊自寄。[END]
[Q]梅花喜神譜 欲謝一十六枝 其一一[A]滕六雨天花，南枝香鬭白。瓊玉兩糢糊，冷笑從君索。[END]
[Q]梅花喜神譜 欲謝一十六枝 其一二[A]暗香從何來，寒飈爲輕扇。東君須護持，莫點宮粧面。[END]
[Q]梅花喜神譜 欲謝一十六枝 其一三[A]四翼薄於紗，纖塵不相著。只在釣絲邊，漁翁素盟約。[END]
[Q]梅花喜神譜 欲謝一十六枝 其一四[A]我臂不能固，捕蟬非所宜。蟬琴聲未怯，黄鳥窺高枝。[END]
[Q]梅花喜神譜 欲謝一十六枝 其一五[A]天上會雙星，橋渡銀河水。一別動經年，楂楂徒報喜。[END]
[Q]梅花喜神譜 欲謝一十六枝 其一六[A]春透水波明，江湖從落魄。三十六鱗成，禹門看一躍。[END]
[Q]梅花喜神譜 就實六枝 其一[A]羽翼漢家了，忘形天地間。箇中有真樂，奚必拘商山。[END]
[Q]梅花喜神譜 就實六枝 其二[A]品字列輕舠，占盡吳江雪。丁寧紅蓼花，莫與利名說。[END]
[Q]梅花喜神譜 就實六枝 其三[A]東門風飄飄，雙佩清如水。出門相送人，胡不共知止。[END]
[Q]梅花喜神譜 就實六枝 其四[A]一竿風雨寒，獨占嚴陵瀨。苟非伸脚眠，曷見光武大。[END]
[Q]梅花喜神譜 就實六枝 其五[A]醉帽不輕飛，秋菊有佳色。自慚羣座中，主人猶未識。[END]
[Q]梅花喜神譜 就實六枝 其六[A]脫白弄青玉，風味猶辛酸。指日夢惟肖，羹調天下安。[END]
[Q]古意[A]悠悠澗邊人，濺濺澗中水。水流無返時，人生流水耳。[END]
[Q]水竹墅十詠 曲水流觴[A]蘭亭飲者徒，因物寓天理。著眼靜中觀，坎止流行耳。[END]
[Q]水竹墅十詠 峭壁寒潭[A]百丈崖懸立，一泓流綠漪。品題無好語，摹寫冷泉詩。[END]
[Q]水竹墅十詠 安樂窩[A]受用十三詩，不離方寸地。門外自風波，行之以無事。[END]
[Q]水竹墅十詠 野堂[A]風來無市聲，景物占深浄。鷗狎堂上翁，時來點天鏡。[END]
[Q]水竹墅十詠 竹風水月[A]造物無盡藏，散在林泉中。結亭相周旋，人與萬境空。[END]
[Q]水竹墅十詠 廣寒世界[A]鼻祖舊遊地，留得老桂香。有能培植之，此香傳諸郎。[END]
[Q]水竹墅十詠 盟鷗[A]同此江湖心，有盟非知己。我亦畏機人，莫入驚波裏。[END]
[Q]水竹墅十詠 得春橋[A]策馿風雪中，東君獻詩料。花驚非故吾，聊復索花笑。[END]
[Q]水竹墅十詠 賞心橋[A]沿隄過竹所，履聲驚龜魚。人生適意耳，何必駟馬車。[END]
[Q]水竹墅十詠 尋源橋[A]躞蹀水窮處，雞犬非人間。褰裳不用涉，迤邐逃秦山。[END]
[Q]雨中梅[A]竛竮竹外枝，啼妝凌曉霰。東君不主盟，對人作此面。[END]
[Q]即事[A]竹暗筍無數，江晴水有痕。田蛙喧麥隴，野犬卧柴門。[END]
[Q]垂虹亭[A]東西耕釣窟，左右利名津。倚遍闌干曲，知幾有幾人。[END]
[Q]古意二首  其一[A]逝波不可迴，白鳥不可馴。古人成感慨，今人猶古人。[END]
[Q]古意二首  其二[A]境空納風月，心遠辭埃塵。終日窮目力，得景亡天真。[END]
[Q]欲別[A]欲別哽無語，蘸酒評歸期。潮汐有朝暮，郎心無轉移。[END]
[Q]笑靨花[A]蔟蔟瓊瑶屑，花神點綴工。似知吟興動，滿面是春風。[END]
[Q]自感二首  其一[A]未險先藜杖，逢亭便小留。今番已非昔，後去可能遊。[END]
[Q]自感二首  其二[A]倦聽花卿曲，狂歌俠士行。年華與心事，醉裏自分明。[END]
[Q]春晚二首  其一[A]閉戶蠶新浴，開簾燕早歸。何曾春欲去，自是物華非。[END]
[Q]春晚二首  其二[A]胡蝶夢中意，杜鵑聲外愁。問春春不語，柳絮暗汀洲。[END]
[Q]有所思[A]仰天有所思，心遠目苦短。西風驅殘雲，千里月華滿。[END]
[Q]枕簟入林僻茶瓜留客遲十韻  其一[A]人人苦炎歊，於我覺太甚。北戶其清凉，萬事付一枕。[END]
[Q]枕簟入林僻茶瓜留客遲十韻  其二[A]叩門真丈夫，一揖棄拘檢。人物晉風流，班坐黄玉簟。[END]
[Q]枕簟入林僻茶瓜留客遲十韻  其三[A]譚壘爭塵清，詩壇傳令急。今日有公事，俗駕不可入。[END]
[Q]枕簟入林僻茶瓜留客遲十韻  其四[A]牆外水泠泠，水邊木陰陰。相遇聊自適，茲辰猶竹林。[END]
[Q]枕簟入林僻茶瓜留客遲十韻  其五[A]同爲山澤臞，半分漁樵席。我不踐斯境，誰肯賞茲僻。[END]
[Q]枕簟入林僻茶瓜留客遲十韻  其六[A]意到景自到，榮榮窗下花。一張彭澤琴，一甌陽羨茶。[END]
[Q]枕簟入林僻茶瓜留客遲十韻  其七[A]有酒斟酌之，歡然成諠譁。何必五侯鯖，李綠兮香瓜。[END]
[Q]枕簟入林僻茶瓜留客遲十韻  其八[A]一會良不易，載言翻令愁。清風有時度，白日不可留。[END]
[Q]枕簟入林僻茶瓜留客遲十韻  其九[A]君顔猶少年，我髮不勝幘。百歲壘一丘，主翁驚是客。[END]
[Q]枕簟入林僻茶瓜留客遲十韻  其一○[A]數面成骨肉，子歸將何之。長嘯盼天外，雲意俱遲遲。[END]
[Q]鱸鄉道院[A]步兵舊游地，野人今結廬。千載同一調，志隠不志魚。[END]
[Q]光風霽月[A]濂溪有此天，天外得此景。景中一衰翁，融入吟哦境。[END]
[Q]耕釣境[A]一犁足春雨，一絲摇晴風。樂此至樂地，其惟蓑笠翁。[END]
[Q]春詠[A]舍瑟聲不傳，詠歸聲在道。風乎野水濱，夕陽轉芳草。[END]
[Q]見天地心[A]百卉伏窮陰，一枝倚春色。因易探真機，生意何曾息。[END]
[Q]存方寸地[A]客問燕山地，燕山地不多。祗因解培植，桂子綠婆娑。[END]
[Q]翠波[A]蕭疎拂行雲，清陰籠遠汀。水色元無色，相逢眼自青。[END]
[Q]皆春[A]一氣融萬象，大哉造化仁。自耕還自鑿，熙熙康衢民。[END]
[Q]塵外[A]自有此山扃，疑與浮世隔。清風襲我裳，竹下有來客。[END]
[Q]雲思[A]交柯靉蒼寒，不礙青霄路。油然隠者心，一聲孤鶴度。[END]
[Q]壺中林壑[A]山下水一泓，山上雲一朵。有塵飛不來，終年風月我。[END]
[Q]柿葉[A]柿葉紅如染，橫陳几席間。小題秋樣句，客思滿江山。[END]
[Q]意亭[A]泉石聊復爾，杖屨亦偶然。萬化同一適，魚鳶兮天淵。[END]
[Q]野雲菴[A]變態分陰晴，悠悠浮太虛。冥與此心契，時哉道卷舒。[END]
[Q]鶴隴[A]一隴以鶴名，疑是終南徑。山靈無獻嘲，出處由來定。[END]
[Q]雪磴[A]不記門前路，門前一尺深。梅花如有語，參透老逋心。[END]
[Q]槃磵[A]盤旋山水間，隠者固所樂。寐寤獨言時，𤱶畝心猶昨。[END]
[Q]耐久交[A]彼哉市道交，出語指天日。未逢魏與裴，三歎扁斯石。[END]
[Q]意行橋[A]枯槎浸清溪，飄飄野雲度。徘徊復徘徊，撚髭未成句。[END]
[Q]耐久交[A]魚水時暫歡，芝蘭近同臭。惟有石丈人，萬古情如舊。[END]
[Q]山居十六詠 入山林處[A]窮塗一何慟，多岐一何泣。指似世間人，路頭從此入。[END]
[Q]山居十六詠 幽谷[A]入林不厭深，避世不厭獨。倦飛鳥知還，毋憚下喬木。[END]
[Q]山居十六詠 便是山[A]東臯或巾車，西園亦飛蓋。以我方古人，兩脚大自在。[END]
[Q]山居十六詠 石梯[A]山險者夷之，梯以石齒齒。於間遂成臺，有梅適堪倚。[END]
[Q]山居十六詠 清樾[A]山林有灌木，其大可蔽牛。蘚石眠清陰，坐間天地秋。[END]
[Q]山居十六詠 雪林[A]若以雪見我，以林爲吾家。君其非詩人，不能識梅花。[END]
[Q]山居十六詠 小山[A]拳石以爲山，勺水以爲池。我觀於世間，何者非兒嬉。[END]
[Q]山居十六詠 桃李蹊[A]竹逕轉西麓，山花能白紅。要知造物心，政在無言中。[END]
[Q]山居十六詠 歸來館[A]歸來遽云出，既出又歸來。自處苟如此，淵明安在哉。[END]
[Q]山居十六詠 著圖書所[A]鍾乳三千兩，胡椒八百斛。笑殺山中人，破紙塞故屋。[END]
[Q]山居十六詠 草堂[A]烟低一片春，留與貧受用。阿連自能詩，吾衰不復夢。[END]
[Q]山居十六詠 錦巢[A]佳日春酣酣，一色錦步障。誰知山中人，如此富貴相。[END]
[Q]山居十六詠 寒泓[A]子盍觀於泉，遇險維其止。流行非所知，一寒清到底。[END]
[Q]山居十六詠 飯牛庵[A]寧與厓下人，烟雨耕犖确。讀書亦何爲，謹勿累吾角。[END]
[Q]山居十六詠 秋厓[A]鑿空爲此名，忽已落衆口。聊結一間茅，承當作厓叟。[END]
[Q]山居十六詠 田園居[A]秋風新飯香，蔬亦美可茹。寧知世有人，萬錢無下筯。[END]
[Q]次韻方蒙仲高人亭  其一[A]此君款吾室，高人跂吾亭。邂逅兩相逆，保此歲晚青。[END]
[Q]次韻方蒙仲高人亭  其二[A]茗盌漱藜莧，詩腸許堅頑。是間可無我，不可無此山。[END]
[Q]次韻方蒙仲高人亭  其三[A]鷗鷺之與侶，竹石之與居。子虛亡是公，付之渴相如。[END]
[Q]次韻方蒙仲高人亭  其四[A]苔寒兩不借，對面寧爾勞。欲語二三子，卑之毋甚高。[END]
[Q]次韻方蒙仲高人亭  其五[A]愛之不我疎，狎則不我親。山耶其竹歟，君子哉若人。[END]
[Q]次韻方蒙仲高人亭  其六[A]吾儕磊塊胸，所見不相遠。借我竹外山，一榻供晝偃。[END]
[Q]次韻方蒙仲高人亭  其七[A]烟霏日夕佳，隠固勝於顯。孰從而詩之，要亦山一蹇。[END]
[Q]次韻方蒙仲高人亭  其八[A]終南有捷徑，澗恧而林羞。其人豈其山，寧勿相累不。[END]
[Q]次韻方蒙仲高人亭  其九[A]相從文字盟，不與如此酒。他日有移文，毋令猿鶴受。[END]
[Q]次韻方蒙仲高人亭  其一○[A]老子可林壑，諸公自烟霄。緬懷歸耕歸，底用招隠招。[END]
[Q]以嗜酒愛風竹卜居此林泉爲韻作十小詩  其一[A]居千卿者三，至九卿者四。不博牛背眠，鹹酸信殊嗜。[END]
[Q]以嗜酒愛風竹卜居此林泉爲韻作十小詩  其二[A]玉虹橫吾腰，金貂直吾首。寧知千載名，不如一杯酒。[END]
[Q]以嗜酒愛風竹卜居此林泉爲韻作十小詩  其三[A]事有俄頃間，遺臭及萬代。吾觀於斯人，不過一字愛。[END]
[Q]以嗜酒愛風竹卜居此林泉爲韻作十小詩  其四[A]東坡真天人，落筆蓬萊宮。何如赤壁笛，一鶴橫秋風。[END]
[Q]以嗜酒愛風竹卜居此林泉爲韻作十小詩  其五[A]周有說愛蓮，陶有詩愛菊。吾居則誰與，其諸子猷竹。[END]
[Q]以嗜酒愛風竹卜居此林泉爲韻作十小詩  其六[A]朝吾一笭箵，夕吾一觳觫。詩腸其殷雷，此事底須卜。[END]
[Q]以嗜酒愛風竹卜居此林泉爲韻作十小詩  其七[A]秋雲七尺藤，夜雨一卷書。寂寞空山人，微此誰與居。[END]
[Q]以嗜酒愛風竹卜居此林泉爲韻作十小詩  其八[A]吾心如鐵石，命則薄於紙。藉口見古人，則亦頼有此。[END]
[Q]以嗜酒愛風竹卜居此林泉爲韻作十小詩  其九[A]彭殤同此軀，顔跖同此心。哀哉宇宙間，羣生政林林。[END]
[Q]以嗜酒愛風竹卜居此林泉爲韻作十小詩  其一○[A]吾猶金在冶，惟冶者所甄。謹毋出光怪，夜半號龍泉。[END]
[Q]以人生五馬貴莫受二毛侵爲韻送胡獻叔守邵陽  其一[A]燈寒嶽麓雪，帆飽湘江春。過家誰起予，豈無獨醒人。[END]
[Q]以人生五馬貴莫受二毛侵爲韻送胡獻叔守邵陽  其二[A]襄蜀莽萬里，戰骨高於城。湖南寧幾州，耕鑿偷餘生。[END]
[Q]以人生五馬貴莫受二毛侵爲韻送胡獻叔守邵陽  其三[A]民愚一何鼠，民怒一何虎。謹毋芟刈之，持以報九五。[END]
[Q]以人生五馬貴莫受二毛侵爲韻送胡獻叔守邵陽  其四[A]寧騎踏雪馿，莫驟追風馬。霜蹄失銜勒，多是快意者。[END]
[Q]以人生五馬貴莫受二毛侵爲韻送胡獻叔守邵陽  其五[A]三十已專城，斯亦未足貴。潘輿歸故鄉，吾樂寧可既。[END]
[Q]以人生五馬貴莫受二毛侵爲韻送胡獻叔守邵陽  其六[A]維東有夕烽，維西有秋柝。行春獨何悰，此段待民莫。[END]
[Q]以人生五馬貴莫受二毛侵爲韻送胡獻叔守邵陽  其七[A]餂以瀾翻口，箝以霹靂手。俗吏訾儒腐，吾曹自甘受。[END]
[Q]以人生五馬貴莫受二毛侵爲韻送胡獻叔守邵陽  其八[A]吾道一而已，惟誠一之至。毋或參以三，亦勿貳以二。[END]
[Q]以人生五馬貴莫受二毛侵爲韻送胡獻叔守邵陽  其九[A]借籌渭陽幕，邊畫分毫毛。邵州二千里，能勿鑒寐勞。[END]
[Q]以人生五馬貴莫受二毛侵爲韻送胡獻叔守邵陽  其一○[A]迢迢烟水寒，獵獵霜風侵。此行何當還，民瘼簡帝心。[END]
[Q]此君室  其一[A]匪書誰與稽，匪竹誰與居。以書造竹所，俯仰千載餘。[END]
[Q]此君室  其二[A]亭亭幾長身，斯可謂之士。以我爲隠乎，指以二三子。[END]
[Q]此君室  其三[A]不肯一世人，草木自賓友。舉杯問樵嵐，見有此客否。[END]
[Q]此君室  其四[A]可臞不可腴，可獨不可俗。君看室中人，今已不趐足。[END]
[Q]此君室  其五[A]曲士多在今，節士多從古。此君豈易得，僅可一二數。[END]
[Q]此君室  其六[A]翛然數竿玉，带以一溪水。惟我有是夫，孰能與於此。[END]
[Q]此君室  其七[A]泉石寧我癖，烟雨寧我惛。是間有佳趣，不可無此君。[END]
[Q]此君室  其八[A]一逕自明月，誰能此婆娑。床頭易未了，如此良夜何。[END]
[Q]此君室  其九[A]竹意吾爲誰，山曰子非我。未知回孰賢，自贊午也可。[END]
[Q]此君室  其一○[A]俗士不足語，之子誰與娛。閉門但癡坐，爾輩寧可無。[END]
[Q]山逕[A]一逕浄於秋，山中夜來雨。倚松不知還，幽禽妙言語。[END]
[Q]湘源莊舍[A]饞虎過新蹄，怒貍爭舊穴。悲哉兩翁姥，西山采薇蕨。[END]
[Q]夢書十字史記冊上太史公此書真是筆斡造化夢語非夸也因足之識於策[A]禹穴探幽眇，神功接混茫。絕麟纔此筆，春夢試平章。[END]
[Q]頌古四首  其四[A]不觸又不背，徒勞生擬議。開口更商量，白雲千萬里。[END]
[Q]頌古  其四[A]迷悟髑髏前，徒勞更舉鞭。只持雞狗戒，不學祖師禪。[END]
[Q]頌古  其八[A]胡亂三十年，不少鹽與醤。江西馬大師，南嶽讓和尚。[END]
[Q]頌古  其三二[A]宣德門前過，回頭便招禍。若要無事時，且歸屋裏坐。[END]
[Q]頌古  其三四[A]半夜墨漆黑，捉得一個賊。點火照來看，元是王大伯。[END]
[Q]頌古  其三八[A]一縫分明在，當頭下手難。饒君釘鉸得，終是不圓全。[END]
[Q]頌古  其四○[A]不踏門前路，春歸又一年。落花紅滿地，芳草碧連天。[END]
[Q]頌古  其四七[A]舉起竹篦子，如何便道家。秘魔巖不會，隨後便擎叉。[END]
[Q]頌古  其四八[A]一主人公死，一主人公活。若解弄精魂，兩頭皆透脫。[END]
[Q]頌古  其四九[A]霹靂驚天地，那容掩耳聽。須知興化老，一半是人情。[END]
[Q]頌古  其五三[A]人貧多智短，馬瘦見毛長。獨宿雙峰寺，同焚一炷香。[END]
[Q]頌古  其五五[A]四海狼煙靜，中原信息通。罷拈三尺劍，休弄一張弓。[END]
[Q]頌古  其六四[A]近在口皮邊，遠過河沙國。世間多少人，不得油糍喫。[END]
[Q]頌古  其六七[A]赤身挨白刃，死中還得活。一箭自迷蹤，萬車皆喪轍。[END]
[Q]頌古  其六八[A]不用唐言譯，休將梵語傳。摩醯首羅眼，對面隔西天。[END]
[Q]頌古  其七四[A]一道如弦直，心親手更親。箭穿紅日影，方是射鵰人。[END]
[Q]頌古  其七五[A]桃花尋劍客，不語笑春風。白頭歸未得，家住海門東。[END]
[Q]頌古  其八○[A]稽首兩足尊，瞻仰不暫捨。眉間白毫光，照耀大千界。[END]
[Q]頌古  其八八[A]掌中擎白日，舌上覆金錢。壁立爭千仞，毫光徹梵天。[END]
[Q]頌古  其九三[A]後園驢喫草，莫隨言語討。跳上驀腰騎，來往長安道。[END]
[Q]頌古  其九四[A]小魚吞大魚，門上釘桃符。邪魔俱不入，佛法也消除。[END]
[Q]頌古  其九六[A]的的當陽句，明明箭後路。著靴人喫肉，赤腳人趁兔。[END]
[Q]頌古  其九八[A]猛虎當路坐，游魚腳底過。不學紫胡老，便打劉鐵磨。[END]
[Q]頌古  其九九[A]船子下揚州，浮萍逐水流。一聲河滿子，千古動悲愁。[END]
[Q]頌古  其一○三[A]大海波濤淺，小人方寸深。海枯終見底，人死不知心。[END]
[Q]頌古  其一○五[A]入林不動草，入水不動波。鑊湯無冷處，合眼跳黄河。[END]
[Q]頌古  其一○六[A]舉手攀南斗，翻身倚北辰。出頭天外看，誰是我般人。[END]
[Q]頌古  其一○八[A]鵠白烏本玄，松直棘自曲。清凈比丘僧，卻須入地獄。[END]
[Q]偈七首  其四[A]去年寒食後，今年寒食前。日日是好日，不是正中偏。[END]
[Q]頌古八首  其一[A]牛頭菩薩面，馬面夜叉頭。不作五逆罪，快樂百無憂。[END]
[Q]頌古八首  其二[A]四海同一家，萬口同一舌。趙州勘婆子，有理向誰說。[END]
[Q]頌古八首  其七[A]騎虎穿市過，把火去偷豬。主人開眼睡，幷舍叫失驢。[END]
[Q]頌古二十首  其一四[A]因我得禮你，窮源須到底。九九八十一，閻羅王是鬼。[END]
[Q]頌古二十首  其一六[A]將謂衆生苦，更有苦衆生。相見易得好，共住難爲人。[END]
[Q]宿洞霄虚白房[A]列岫宗奇觀，藤蘿結翠門。隔巖龍喚雨，雲走半牎昏。[END]
[Q]屏山夜雪[A]夜深寒妥帖，前村人斷絕。何許小茅茨，開門滿山雪。[END]
[Q]旅中追和微之韻示詹次山[A]日近長安遠，風高易水寒。畏途君莫問，何啻上天難。[END]
[Q]偈二首  其二[A]一物不將來，兩肩擔不起。直下便承當，坐在屎窖裏。[END]
[Q]沔鄂[A]渺渺陽臺去，茫茫鸚鵡洲。干戈迷大別，煙雨瞑南樓。[END]
[Q]傷世[A]塵斷征車杳，雲低毳帳深。古今那有此，天地亦何心。[END]
[Q]井蓮坊[A]畫梲文垂藻，蠲災意已傳。哲人思厭勝，東井刻荷蓮。[END]
[Q]偈頌二十九首  其二[A]教你不肯你，爲君通一線。若是明眼人，覓甚臘月扇。[END]
[Q]偈頌二十九首  其六[A]春無三日晴，夏無十日雨。蛇咬蝦蟆聲，更有衆生苦。[END]
[Q]偈頌二十九首  其九[A]今朝五月五，擊動禾山鼓。鬰壘與神荼，歡呼齊起舞。[END]
[Q]偈頌二十九首  其一○[A]蝦蟆翻出闊，曲鱔草之長。門前飛八百，屋後走千張。[END]
[Q]偈頌二十九首  其一二[A]叮嚀損君德，無言真有功。任從滄海變，終不爲君通。[END]
[Q]偈頌二十九首  其一六[A]嗟見世間人，永劫墮迷津。不省這箇意，修行徒苦辛。[END]
[Q]偈頌二十九首  其二九[A]秋江清淺時，白鷺和煙島。良哉觀世音，全身入荒草。[END]
[Q]頌古八首  其二[A]春風有時惡，春風有時好。人競逐春風，却被春風惱。[END]
[Q]頌古[A]狗子無佛性，泥捏活大聖。不是泗州人，說著也不信。[END]
[Q]釣魚[A]自小弄絲來，驚多去復回。沙頭晚風起，波上夕陽開。[END]
[Q]春晴[A]風雨惜春殘，新晴爲啟關。白雲歸去盡，還我舊青山。[END]
[Q]真戒僧首房晝寢[A]薄薄簾櫳日，陰陰殿閣風。無人驚午夢，雙蝶下花叢。[END]
[Q]偈[A]世尊有密語，迦葉不覆藏。一夜落花雨，滿城流水香。[END]
[Q]虎跑泉[A]真馭遺蹤古，寒泉瀉石清。養源人莫測，流潤濟蒼生。[END]
[Q]癸水[A]癸水繞東城，刀兵不用憂。須勤疏道力，常使達潮頭。[END]
[Q]海棠[A]柔條還自立，絕色所不鬭。昂然氣格高，下視羣卉陋。[END]
[Q]弔屈原[A]放逐臣之常，胡爲乎汨江。不先於楚死，未免作秦降。[END]
[Q]憶伯氏三首  其一[A]又見雁南飛，遠行人未歸。西風吹白髮，肌瘦不勝衣。[END]
[Q]憶伯氏三首  其二[A]又見雁南飛，行人幾歲歸。朔風吹病體，獨對雪霏霏。[END]
[Q]憶伯氏三首  其三[A]又見雁南飛，遠人音信稀。東風吹夢去，一見貌頎頎。[END]
[Q]偶書四首  其一[A]道抱陰陽妙，天行日月長。花開千種麗，葉下一般黄。[END]
[Q]偶書四首  其二[A]青山萬古色，幾人曾賞心。蕭蕭木葉下，我坐復沉吟。[END]
[Q]偶書四首  其三[A]獨坐千峯下，偶馬起徘徊。有誰相共笑，遥見隔溪梅。[END]
[Q]偶書四首  其四[A]衡嶽望嵩少，屹然河漢間。浮雲自來往，誰肯拓關山。[END]
[Q]題齊雲閣[A]道人南山來，萬里青雲開。去念見本性，聚散真悠哉。[END]
[Q]張良[A]六國億萬人，誰是報讐者。壯哉博浪沙，一擊震天下。[END]
[Q]實弟以詩來督作會文又因太原姪寄聲欲作不速此文人狂客所爲非素所望也今以五絕奉寄雖小阻高興若能從而繹之則有味也  其一[A]我病死無日，經書更窮年。少年宜若厲，詩酒勿留連。[END]
[Q]實弟以詩來督作會文又因太原姪寄聲欲作不速此文人狂客所爲非素所望也今以五絕奉寄雖小阻高興若能從而繹之則有味也  其二[A]苦參道難學，放肆事容易。入脚不可深，駸駸成自棄。[END]
[Q]實弟以詩來督作會文又因太原姪寄聲欲作不速此文人狂客所爲非素所望也今以五絕奉寄雖小阻高興若能從而繹之則有味也  其三[A]天道方愈怒，在人宜敬身。望于經吏內，嚴自作工程。[END]
[Q]實弟以詩來督作會文又因太原姪寄聲欲作不速此文人狂客所爲非素所望也今以五絕奉寄雖小阻高興若能從而繹之則有味也  其四[A]歲月嘆逾邁，入門事業難。戰兢曾子意，豈可遂闌珊。[END]
[Q]實弟以詩來督作會文又因太原姪寄聲欲作不速此文人狂客所爲非素所望也今以五絕奉寄雖小阻高興若能從而繹之則有味也  其五[A]我祖生文定，傑然繼真儒。門風早衰颯，吾弟意何如。[END]
[Q]次韻張漢卿夢庵十八詠 夢庵[A]茲庵路何許，雲深不知處。夢覺兩俱忘，始可驀直去。[END]
[Q]次韻張漢卿夢庵十八詠 勤齋[A]默豈交摩詰，談何事阿戎。時行百物生，不息唯天工。[END]
[Q]次韻張漢卿夢庵十八詠 妙用寮[A]空中一物無，於焉生萬有。向此求神通，杯棬即非柳。[END]
[Q]次韻張漢卿夢庵十八詠 玉沼[A]一泓湛無滓，遶砌如天成。鬚眉徹底見，風浪何曾生。[END]
[Q]次韻張漢卿夢庵十八詠 碧溪庵[A]煙嵐染秋黛，潺潺逕大空。平疇藉光及，比屋饒千鍾。[END]
[Q]次韻張漢卿夢庵十八詠 山房[A]平生安樂地，不受利名煎。其中一空洞，寥寥無色天。[END]
[Q]次韻張漢卿夢庵十八詠 喜老堂[A]生處本恬淡，得失誠酸辛。婆娑鬢漸秋，天地一閒人。[END]
[Q]次韻張漢卿夢庵十八詠 宴默庵[A]法門建章富，法幢空處成。於此下一則，浮雲涴太清。[END]
[Q]次韻張漢卿夢庵十八詠 衆香堂[A]穠薰知見林，燕坐觀物化。鼻孔如撩天，可聞不可畫。[END]
[Q]次韻張漢卿夢庵十八詠 禪窟[A]胸中炯明月，一照萬緣空。蟬蛻雲霄表，墮地爲儒宗。[END]
[Q]次韻張漢卿夢庵十八詠 隠山巖[A]夫君活國手，愛此隠仙字。行再出刀圭，可使民久視。[END]
[Q]次韻張漢卿夢庵十八詠 霞外[A]注目眇無際，彤雲燦晚暾。心融八極表，欲辯已忘言。[END]
[Q]次韻張漢卿夢庵十八詠 駐屐[A]緩步一徙倚，細數新條枚。悠然得真趣，獨立遲誰來。[END]
[Q]次韻張漢卿夢庵十八詠 月林[A]蟾窟有奇芳，殖根此茂密。人間萬種香，企之不可及。[END]
[Q]次韻張漢卿夢庵十八詠 積翠[A]萬疊互團繞，風煙朝夕俱。三穴已掃竟，無復藏妖狐。[END]
[Q]次韻張漢卿夢庵十八詠 醉宜[A]何人過三徑，共此麴糱春。月下倩人扶，花影鋪滿身。[END]
[Q]次韻張漢卿夢庵十八詠 澄漪[A]濯纓與濯足，均是滄浪水。箇裏不勝清，渭神爽應泚。[END]
[Q]次韻張漢卿夢庵十八詠 聽松[A]灑然清泠吹，過我十八公。颼飀喧宇宙，可奈此孤叢。[END]
[Q]阿育王山有松萬株乞亭名於真隠居士榜曰松風陸務觀作詩因次韻[A]颼颼萬峰頂，宇宙盡聞聲。會得真消息，知予是强名。[END]
[Q]贈傅得一  其二[A]相識三十年，身顛心不顛。有人還會得，即是地行仙。[END]
[Q]題墨花[A]元功初剪刻，妙處極玄玄。醉墨誰家筆，于今合自然。[END]
[Q]第九十九浮山繡毬頌[A]月裏無根草，山前枯木花。雁迴沙塞後，砧杵落誰家。[END]
[Q]第一百浮山骨堆頌[A]嫩草疏斜徑，山泉带碧流。文曾要渭水，列士恥莊周。[END]
[Q]九日訪張子直承出看花戲書學舍五首  其一[A]平日邀相見，過門又不逢。貪隨看花伴，應笑我龍鍾。[END]
[Q]九日訪張子直承出看花戲書學舍五首  其四[A]下馬問老僕，言公賞花去。只在近園中，業深不知處。[END]
[Q]宮詞十首  其一[A]絮撲芙蓉苑，華開太液波。黄頭吹月笛，櫂影落天河。[END]
[Q]宮詞十首  其二[A]草淺天邊碧，花勻日腳紅。須知親帝澤，不必藉春工。[END]
[Q]宮詞十首  其三[A]花萼蜂兒影，簾旗燕子風。遊絲避金葆，吹過紫垣東。[END]
[Q]宮詞十首  其四[A]翠環雙鳳带，小隊五花蹄。十二龍鈎卷，梨花爛漫時。[END]
[Q]宮詞十首  其五[A]花蔕流金水，知從秘苑來。春風如解意，不敢起纖埃。[END]
[Q]宮詞十首  其六[A]粉蝶非仙骨，隨風過苑牆。穿花不敢採，應怯內家香。[END]
[Q]端午帖子[A]艾葉成人後，榴花結子初。江心新得鏡，龍瑞護仙居。[END]
[Q]偈六首  其三[A]章公好學仙，呂公好坐禪。徐六喻簷板，各自見一邊。[END]
[Q]偈六首  其五[A]天上無雙月，人間只一僧。一堂風冷淡，千古意分明。[END]
[Q]登慈雲嶺[A]千古慈雲嶺，諸方南北行。江波與湖水，極目兩分明。[END]
[Q]送客之三衢[A]今日忽相見，俄然又相別。三衢山水清，好賞中秋月。[END]
[Q]解日字謎[A]東海有一魚，無頭亦無尾。更除脊樑骨，便是這個謎。[END]
[Q]二月春將半三首  其一[A]二月春將半，幽居掩竹齋。自慚疏懶甚，苔蘚滿空階。[END]
[Q]二月春將半三首  其二[A]二月春將半，農耕細雨中。花前輕薄子，醉倒笑春風。[END]
[Q]二月春將半三首  其三[A]二月春將半，霖霪雨尚寒。松黄收拾晚，狼籍滿金壇。[END]
[Q]寄友人[A]昔遊西太乙，今日返成都。若問去來事，雲藏月影孤。[END]
[Q]試心石[A]屏列郡南隅，子真常此憩。雨欲澤人間，雲霞先掩蔽。[END]
[Q]越王臺[A]荒臺枕古邱，伊昔越王遊。輦路今何在，淒涼草樹秋。[END]
[Q]雲臺山[A]閬州富名山，冠者雲臺化。幽深壓岷峨，孤峭抵嵩華。[END]
[Q]奉寄靈巖長老確公大師  其一[A]適見隨州住，誰教復在齊。君看歷山北，何似善光西。[END]
[Q]題左溪齊雲閣[A]白雲來軒戶，清風生澗壑。山僧不管春，巖花開自落。[END]
[Q]元次山居[A]峿臺倚溪雲，痦亭枕溪石。水石競奇麗，中有漫郎宅。[END]
[Q]南山[A]吁然碧玉洞，屹立分雙戶。天生護佳景，常恐塵土污。[END]
[Q]雲驤閣[A]瓦流雙澗合，簾壓亂山青。佛刹蟠深崦，漁蓑散晚汀。[END]
[Q]蒼玉亭[A]我愛汀州好，山川秀所鍾。閣前橫潏水，亭畔列奇松。[END]
[Q]對雨懷陶掾[A]雨氣侵池館，清如秋向深。遥知修敵具，蕭灑不關心。[END]
[Q]送邵彦瞻通判濠州[A]民情極簡易，闗决未應勞。佳句寧我知，爲君屈揮毫。[END]
[Q]蠟梅二絕黄魯直云王都尉有之邀同賦  其一[A]蠟梅直何如，但聞鄭家說。淡日明晨霜，凉酥點春雪。[END]
[Q]蠟梅二絕黄魯直云王都尉有之邀同賦  其二[A]清嫌冰麝俗，淡學池鵝黄。情知不是蠟，風定有餘香。[END]
[Q]家居三首  其一[A]毁譽平千載，窮通譬一毛。虹蜺千丈氣，豈便伏蓬蒿。[END]
[Q]遇行人[A]我託南車去，君挐北轡還。相看一夢裏，好入畫圖間。[END]
[Q]關山五首  其二[A]嶺盡還臨水，溪窮又有山。人遊明鏡裏，鳥語白雲間。[END]
[Q]關山五首  其三[A]少婦織新絲，人來不下機。斜陽過茅屋，郎亦採樵歸。[END]
[Q]瀑布六首  其六[A]窈窕東注壑，舒徐南入江。寄聲滄海若，高潔此難雙。[END]
[Q]白鶴觀[A]洞天人遠矣，琳館有遺蹤。願棄人間事，優游慕赤松。[END]
[Q]成化縣二首  其一[A]化成真化出，絕險起朱欄。直下臨無處，江城一掬看。[END]
[Q]成化縣二首  其二[A]登覽多清興，衣襟有白雲。松風不知際，仙籟坐中聞。[END]
[Q]早朝遇執政於路[A]紅燭轉沙堤，天門仗未齊。槐陰勒馬待，月在御溝西。[END]
[Q]寶應界中絕句三首  其一[A]倒景虞淵日，餘威澤國霞。宵行逐明月，水宿傍人家。[END]
[Q]寶應界中絕句三首  其二[A]泉水秋浮艇，荒陂暮聽蟬。登瀛從此路，出守已衰年。[END]
[Q]寶應界中絕句三首  其三[A]淮天秋日下，水國晚涼中。舟子趨程意，軒軒欲貫虹。[END]
[Q]橙子[A]秋露凝漿細，朝陽入色深。冰虀不須搗，恐碎褭蹄金。[END]
[Q]遊李少師園十題 松島[A]孤嶼何亭亭，蒼松鬱相對。池中蛟龍起，天際風雨會。[END]
[Q]遊李少師園十題 芡池[A]向日鋪青蓋，浮波散緑盤。明珠洛浦珮，白玉水仙丹。[END]
[Q]遊李少師園十題 笛竹[A]鳳食實已美，龍吟聲更奇。惜無蔡邕識，那得馬融吹。[END]
[Q]遊李少師園十題 鶴[A]王子吹笙去，仙禽下雲端。夜棲松月静，朝舞檜風寒。[END]
[Q]遊李少師園十題 水輪[A]崩騰噴雪浪，晝夜無停息。廻旋天磨轉，運動日卓側。[END]
[Q]遊李少師園十題 竹逕[A]整整植翠旗，森森列羽衛。微風羣玉動，赫日蒼雲翳。[END]
[Q]遊李少師園十題 蓮池[A]藻荇徧廻塘，芙蕖出清水。紅燈迭照映，翠蓋相磨倚。[END]
[Q]遊李少師園十題 月桂[A]天寒桂子墮，花發向庭中。月華十二滿，常照此芳叢。[END]
[Q]遊李少師園十題 雁翅柏[A]高枝含煙霧，密葉張羽翼。參差隨風勢，慘澹入雲色。[END]
[Q]遊李少師園十題 茅菴[A]結茅深林下，開户流水邊。曉聽松風坐，夜枕雲濤眠。[END]
[Q]和張二十五春日見寄五首  其一[A]綽約花無語，間關鳥自吟。及時須賞翫，風雨不能禁。[END]
[Q]和張二十五春日見寄五首  其二[A]莫恨生華髪，唯須不負春。風光無老少，祗屬有情人。[END]
[Q]和張二十五春日見寄五首  其三[A]瀟灑幽棲地，山嵐日夕昏。松風吹緑綺，溪月湛清樽。[END]
[Q]和張二十五春日見寄五首  其四[A]白日春臺上，歡娛莫訴盃。飛花留客醉，啼鳥近人来。[END]
[Q]和張二十五春日見寄五首  其五[A]流水家家入，脩篁處處同。城南履道宅，白傅有遺風。[END]
[Q]寶嚴寺[A]四山煙雨收，雙沼漾晴碧。白鳥忽飛來，點破檐前色。[END]
[Q]赤隴山[A]野草如排戟，山花似列屏。維舟一登覽，誤入小蓬瀛。[END]
[Q]鄆州[A]暮舂朝城粟，曉採觀城葑。一入高魚境，已是武陽東。[END]
[Q]集鷗渚[A]主人無機心，兕虎皆可入。君看小渚中，豈特羣鷗集。[END]
[Q]忘機亭[A]鳬鷗近隼旟，亭陰戲魴鱒。我自無機心，忘機成戲論。[END]
[Q]孤嶼亭[A]峰巒何迤邐，天際相依倚。如何是孤嶼，獨立澄明裏。[END]
[Q]芳沚亭[A]澄流良湜湜，幽藻還漪漪。不是采蘩手，芬芳長自持。[END]
[Q]讀史[A]亂亡由佞舌，覽古每嗟吁。擬刻姦諛像，申明兩觀誅。[END]
[Q]論誠[A]萬事以誠立，不誠心不專。誠心非鐵石，鐵石被誠穿。[END]
[Q]虎溪二首  其一[A]山闊青連海，溪長綠繞城。規模唐故郡，弦誦魯諸生。[END]
[Q]虎溪二首  其二[A]白日經檐短，風霜路客衣。梅梢驚歲晚，沙際看春歸。[END]
[Q]橫吹曲辭 洛陽陌[A]白玉誰家郎，回車渡天津。看花東上陌，驚動洛陽人。[END]
[Q]橫吹曲辭 長安道[A]此地無駐馬，夜中猶走輪。所以路旁草，少於衣上塵。[END]
[Q]橫吹曲辭 白鼻騧[A]爲底胡姬酒，長來白鼻騧。摘蓮拋水上，郎意在浮花。[END]
[Q]相和歌辭 江南曲[A]嫁得瞿塘賈，朝朝誤妾期。早知潮有信，嫁與弄潮兒。[END]
[Q]相和歌辭 江南曲 一[A]魚戲蓮葉間，參差隱葉扇。鵁鶄鸀鳿窺，瀲灩無因見。[END]
[Q]相和歌辭 江南曲 二[A]魚戲蓮葉東，初霞射紅尾。傍臨謝山側，恰值清風起。[END]
[Q]相和歌辭 江南曲 三[A]魚戲蓮葉西，盤盤舞波急。潛依曲岸涼，正對斜光入。[END]
[Q]相和歌辭 江南曲 四[A]魚戲蓮葉南，欹危午煙疊。光搖越鳥巢，影亂吳娃檝。[END]
[Q]相和歌辭 江南曲 五[A]魚戲蓮葉北，澄陽動微漣。回看帝子渚，稍背鄂君船。[END]
[Q]相和歌辭 輓歌二首 一[A]陰風吹黃蒿，輓歌渡秋水。車馬却歸城，孤墳月明裏。[END]
[Q]相和歌辭 采桑[A]春來南雁歸，日去西蠶遠。妾思紛何極，客遊殊未返。[END]
[Q]相和歌辭 王昭君[A]漢使南還盡，胡中妾獨存。紫臺緜望絕，秋草不堪論。[END]
[Q]相和歌辭 王昭君三首 一[A]漢道初全盛，朝廷足武臣。何須薄命妾，辛苦事和親。[END]
[Q]相和歌辭 王昭君三首 二[A]揜涕辭丹鳳，銜悲向白龍。單于浪驚喜，無復舊時容。[END]
[Q]相和歌辭 王昭君三首 三[A]胡地無花草，春來不似春。自然衣帶緩，非是爲腰身。[END]
[Q]相和歌辭 王昭君三首 一[A]自嫁單于國，長銜漢掖悲。容顏日顦顇，有甚畫圖時。[END]
[Q]相和歌辭 王昭君三首 二[A]厭踐冰霜域，嗟爲邊塞人。思從漢南獵，一見漢家塵。[END]
[Q]相和歌辭 王昭君三首 三[A]聞有南河信，傳聞殺畫師。始知君惠重，更遣畫蛾眉。[END]
[Q]相和歌辭 王昭君二首 二[A]昭君拂玉鞍，上馬啼紅頰。今日漢宮人，明朝胡地妾。[END]
[Q]相和歌辭 王昭君[A]錦車天外去，毳幕雲中開。魏闕蒼龍遠，蕭關赤雁哀。[END]
[Q]相和歌辭 王昭君[A]仙娥今下嫁，驕子自同和。劒戟歸田盡，牛羊繞塞多。[END]
[Q]相和歌辭 昭君詞[A]漢宮若遠近，路在寒沙上。到死不得歸，何人共南望。[END]
[Q]相和歌辭 銅雀妓[A]魏王銅雀妓，日暮管弦清。一見西陵樹，悲心舞不成。[END]
[Q]相和歌辭 銅雀妓[A]恨唱歌聲咽，愁飜舞袖遲。西陵日欲暮，是妾斷腸時。[END]
[Q]相和歌辭 從軍行五首 一[A]荒雞隔水啼，汗馬逐風嘶。終日隨征斾，何時罷鼓鼙。[END]
[Q]相和歌辭 從軍行五首 二[A]孤心眠夜雪，滿眼是秋沙。萬里猶防塞，三年不見家。[END]
[Q]相和歌辭 從軍行五首 三[A]却望冰河闊，前登雪嶺高。征人幾多在，又擬戰臨洮。[END]
[Q]相和歌辭 從軍行五首 四[A]胡風千里驚，漢月五更明。縱有還家夢，猶聞出塞聲。[END]
[Q]相和歌辭 從軍行五首 五[A]暮雪連青海，陰雲覆白山。可憐班定遠，出入玉門關。[END]
[Q]相和歌辭 從軍行三首 一[A]旌甲從軍久，風雲識陣難。今朝韓信計，日下斬成安。[END]
[Q]相和歌辭 從軍行三首 二[A]燕頷多奇相，狼頭敢犯邊。寄言班定遠，正是立功年。[END]
[Q]相和歌辭 相逢行二首 二[A]相逢紅塵內，高揖黃金鞭。萬戶垂楊裏，君家阿那邊。[END]
[Q]相和歌辭 塘上行[A]藕花涼露溼，花缺藕根澀。飛下雌鴛鴦，塘水聲溢溢。[END]
[Q]相和歌辭 怨詩三首 一[A]羅敷初總髻，蕙芳正嬌小。月落始歸船，春眠恆著曉。[END]
[Q]相和歌辭 怨詩三首 二[A]何處期郎遊？小苑花臺間。相憶不可見，且復乘月還。[END]
[Q]相和歌辭 怨詩三首 三[A]別來花照路，別後露垂葉。歌舞須及時，如何坐悲妾。[END]
[Q]相和歌辭 怨詩二首 一[A]樓前桃李疎，池上芙蓉落。織錦猶未成，蟲聲入羅幕。[END]
[Q]相和歌辭 怨詩二首 二[A]妾有羅衣裳，秦王在時作。爲舞春風多，秋來不堪著。[END]
[Q]相和歌辭 怨詩[A]試妾與君淚，兩處滴池水。看取芙蓉花，今年爲誰死。[END]
[Q]相和歌辭 怨詩[A]奪寵心那慣，尋思倚殿門。不知移舊愛，何處作新恩。[END]
[Q]相和歌辭 長門怨[A]空宮古廊殿，寒月照斜暉。臥聽未央曲，滿箱歌舞衣。[END]
[Q]相和歌辭 班倢伃三首 一[A]玉窗螢影度，金殿人聲絕。秋夜守羅幃，孤燈耿不滅。[END]
[Q]相和歌辭 班倢伃三首 二[A]宮殿生秋草，君王恩幸疎。那堪聞鳳吹，門外度金輿。[END]
[Q]相和歌辭 班倢伃三首 三[A]怪來妝閣閉，朝下不相迎。總向春園裏，花間語笑聲。[END]
[Q]相和歌辭 倢伃怨[A]長信宮中草，年年愁處生。故侵珠履跡，不使玉階行。[END]
[Q]相和歌辭 玉階怨[A]玉階生白露，夜久侵羅襪。却下水精簾，玲瓏望秋月。[END]
[Q]相和歌辭 雜怨三首 二[A]良人昨日去，明日又不還。別時各有淚，零落青樓前。[END]
[Q]相和歌辭 子夜冬歌[A]寂寥抱冬心，裁羅又褧褧。夜久頻挑燈，霜寒剪刀冷。[END]
[Q]相和歌辭 子夜冬歌[A]朔風扣羣木，巖霜凋百草。借問月中人，安得長不老。[END]
[Q]相和歌辭 子夜四時歌六首 春歌二首 一[A]青樓含日光，綠池起風色。贈子同心花，殷勤此何極。[END]
[Q]相和歌辭 子夜四時歌六首 春歌二首 二[A]陌頭楊柳枝，已被春風吹。妾心正斷絕，君懷那得知。[END]
[Q]相和歌辭 子夜四時歌六首 秋歌二首 一[A]邀歡空佇立，望美頻迴顧。何時復採菱？江中密相遇。[END]
[Q]相和歌辭 子夜四時歌六首 冬歌二首 一[A]北極嚴氣升，南至溫風謝。調絲競短歌，拂枕憐長夜。[END]
[Q]相和歌辭 子夜四時歌六首 冬歌二首 二[A]帷橫雙翡翠，被卷兩鴛鴦。婉態不自得，宛轉君王牀。[END]
[Q]相和歌辭 子夜四時歌四首 春歌[A]山連翠羽屏，草接煙華席。望盡南飛燕，佳人斷信息。[END]
[Q]相和歌辭 子夜四時歌四首 夏歌[A]蘭眼擡露斜，鶯脣映花老。金龍傾漏盡，玉井敲冰早。[END]
[Q]相和歌辭 子夜四時歌四首 秋歌[A]涼漢清泬寥，衰林怨風雨。愁聽絡緯唱，似與羇魂語。[END]
[Q]相和歌辭 子夜四時歌四首 冬歌[A]南光走冷圭，北籟號空木。年年任霜霰，不減篔簹綠。[END]
[Q]相和歌辭 大子夜歌二首 一[A]歌謠數百種，子夜最可憐。慷慨吐清音，明轉出天然。[END]
[Q]相和歌辭 大子夜歌二首 二[A]絲竹發歌響，假器揚清音。不知歌謠妙，聲勢出口心。[END]
[Q]相和歌辭 子夜警歌二首 一[A]鏤椀傳綠酒，雕爐熏紫煙。誰知苦寒調，共作白雪弦。[END]
[Q]相和歌辭 子夜警歌二首 二[A]恃愛如欲進，含羞出不前。朱口發豔歌，玉指弄嬌弦。[END]
[Q]相和歌辭 碧玉歌[A]碧玉上宮妓，出入千花林。珠被玳瑁牀，感郎情意深。[END]
[Q]相和歌辭 讀曲歌五首 一[A]窗中獨自起，簾外獨自行。愁見蜘蛛織，尋思直到明。[END]
[Q]相和歌辭 讀曲歌五首 二[A]碓上米不舂，窗中絲罷絡。看渠駕去車，定是無四角。[END]
[Q]相和歌辭 讀曲歌五首 三[A]不見心相許，徒云脚漫勤。摘荷空摘葉，是底采蓮人。[END]
[Q]相和歌辭 讀曲歌五首 四[A]窗外山魈立，知渠脚不多。三更機底下，摸著是誰梭。[END]
[Q]相和歌辭 讀曲歌五首 五[A]郎去摘黃瓜，郎來收赤棗。郎耕種麻地，今作西舍道。[END]
[Q]相和歌辭 玉樹後庭花[A]輕車何草草，獨唱後庭花。玉座誰爲主，徒悲張麗華。[END]
[Q]相和歌辭 三閣詞四首 一[A]貴人三閣上，日晏未梳頭。不應有恨事，嬌甚却成愁。[END]
[Q]相和歌辭 三閣詞四首 二[A]珠箔曲瓊鉤，子細見揚州。北兵那得度，浪語判悠悠。[END]
[Q]相和歌辭 三閣詞四首 三[A]沈香帖閣柱，金縷畫門楣。回首降幡下，已見黍離離。[END]
[Q]相和歌辭 三閣詞四首 四[A]三人出眢井，一身登檻車。朱門漫臨水，不可見鱸魚。[END]
[Q]相和歌辭 烏夜啼[A]衆鳥各歸枝，烏烏爾不棲。還應知妾恨，故向綠窗啼。[END]
[Q]相和歌辭 莫愁樂[A]儂居石城下，郎到石城遊。自郎石城出，長在石城頭。[END]
[Q]相和歌辭 估客樂[A]海客乘天風，將船遠行役。譬如雲中鳥，一去無蹤跡。[END]
[Q]相和歌辭 襄陽樂[A]大堤花月夜，長江春水流。東風正上信，春夜特來遊。[END]
[Q]相和歌辭 襄陽曲二首 一[A]蕙草嬌紅蕚，時光舞碧雞。城中美年少，相見白銅鞮。[END]
[Q]相和歌辭 襄陽曲二首 二[A]少年襄陽地，來往襄陽城。城中輕薄子，知妾解秦箏。[END]
[Q]相和歌辭 采蓮曲[A]玉溆花紅發，金塘水碧流。相逢畏相失，並著采蓮舟。[END]
[Q]琴曲歌辭 湘妃[A]帝子不可見，秋風來暮思。嬋娟湘江月，千載空蛾眉。[END]
[Q]琴曲歌辭 昭君怨 一[A]萬里邊城遠，千山行路難。舉頭唯見日，何處是長安。[END]
[Q]琴曲歌辭 昭君怨 二[A]漢庭無大議，戎虜幾先和。莫羨傾城色，昭君恨最多。[END]
[Q]琴曲歌辭 蔡氏五弄 遊春曲二首 一[A]萬樹江邊杏，新開一夜風。滿園深淺色，照在綠波中。[END]
[Q]琴曲歌辭 蔡氏五弄 遊春曲二首 二[A]上苑何窮樹，花開次第新。香車與絲騎，風靜亦生塵。[END]
[Q]琴曲歌辭  遊春辭三首 一[A]晚遊臨碧殿，日上望春亭。芳樹羅仙仗，晴山展翠屏。[END]
[Q]琴曲歌辭  遊春辭三首 二[A]一夜好風吹，新花一萬枝。風前調玉管，花下簇金羈。[END]
[Q]琴曲歌辭  遊春辭三首 三[A]閶闔春風起，蓬萊雪水消。相將折楊柳，爭取最長條。[END]
[Q]琴曲歌辭  淥水曲[A]淥水明秋月，南湖采白蘋。荷花嬌欲語，愁殺蕩舟人。[END]
[Q]琴曲歌辭 秋風引[A]何處秋風至？蕭蕭送鴈羣。朝來入庭樹，孤客最先聞。[END]
[Q]雜曲歌辭 妾薄命[A]雖入秦帝宮，不上秦帝牀。夜夜玉窗裏，與他卷羅裳。[END]
[Q]雜曲歌辭 妾薄命三首 三[A]自從君棄妾，憔悴不羞人。惟餘壞粉淚，未免映衫勻。[END]
[Q]雜曲歌辭 妾薄命[A]妾年初二八，兩度嫁狂夫。薄命今猶在，堅貞掃地無。[END]
[Q]雜曲歌辭 少年行三首 二[A]自拳五色毬，迸入他人宅。卻捉蒼頭奴，玉鞭打一百。[END]
[Q]雜曲歌辭 少年行三首 三[A]面白如削玉，猖狂曲江曲。馬上黃金鞍，適來新賭得。[END]
[Q]雜曲歌辭 長樂少年行[A]遺卻珊瑚鞭，白馬驕不行。章臺折楊柳，春草路旁情。[END]
[Q]雜曲歌辭 壯士吟[A]壯士不曾悲，悲即無回期。如何易水上，未歌先淚垂。[END]
[Q]雜曲歌辭 麗人曲[A]紅顏稱絕代，欲並真無侶。獨有鏡中人，由來自相許。[END]
[Q]雜曲歌辭 自君之出矣[A]自君之出矣，梁塵靜不飛。思君如滿月，夜夜減容暉。[END]
[Q]雜曲歌辭 自君之出矣[A]自君之出矣，弦吹絕無聲。思君如百草，撩亂逐春生。[END]
[Q]雜曲歌辭 自君之出矣[A]自君之出矣，寶鏡爲誰明。思君如隴水，長聞嗚咽聲。[END]
[Q]雜曲歌辭 自君之出矣[A]自君之出矣，萬物看成古。千尋葶藶枝，爭奈長長苦。[END]
[Q]雜曲歌辭 長相思[A]遼陽望河縣，白首無由見。海上珊瑚枝，年年寄春燕。[END]
[Q]雜曲歌辭 長相思二首 一[A]君行登隴上，妾夢在閨中。玉筯千行落，銀牀一半空。[END]
[Q]雜曲歌辭 長相思二首 二[A]綺席春眠覺，紗窗曉望迷。朦朧殘夢裏，猶自在遼西。[END]
[Q]雜曲歌辭 遠別離二首 一[A]楊柳黃金穗，梧桐碧玉枝。春來消息斷，早晚是歸時。[END]
[Q]雜曲歌辭 遠別離二首 二[A]玳織鴛鴦履，金裝翡翠簪。畏人相問著，不擬到城南。[END]
[Q]雜曲歌辭 新別離[A]手把杏花枝，未曾經別離。黃昏掩閨後，寂寞自心知。[END]
[Q]雜曲歌辭 今別離[A]送別未能旋，相望連水口。船行欲映洲，幾度急搖手。[END]
[Q]雜曲歌辭 荆州樂二首 一[A]渚宮楊柳暗，麥城朝雉飛。可憐踏青伴，乘暖著輕衣。[END]
[Q]雜曲歌辭 荆州樂二首 二[A]今日好南風，商旅相催發。沙頭檣竿上，始見春江闊。[END]
[Q]雜曲歌辭 紀南歌[A]風煙紀南城，塵土荆門路。天寒獵獸者，走上樊姬墓。[END]
[Q]雜曲歌辭 長干曲四首 一[A]君家定何處？妾住在橫塘。停舟暫借問，或恐是同鄉。[END]
[Q]雜曲歌辭 長干曲四首 二[A]家臨九江水，去來九江側。同是長干人，生小不相識。[END]
[Q]雜曲歌辭 長干曲四首 三[A]下渚多風浪，蓮舟漸覺稀。那能不相待，獨自逆潮歸。[END]
[Q]雜曲歌辭 長干曲四首 四[A]三江潮水急，五湖風浪湧。由來花性輕，莫畏蓮舟重。[END]
[Q]雜曲歌辭 小長干曲[A]月暗送湖風，相尋路不通。菱歌唱不輟，知在此塘中。[END]
[Q]雜曲歌辭 王孫遊[A]自與王孫別，頻看黃鳥飛。應由春草誤，著處不成歸。[END]
[Q]雜曲歌辭 上皇三臺[A]不寐倦長更，披衣出戶行。月寒秋竹冷，風切夜窗聲。[END]
[Q]雜曲歌辭 起夜來[A]香銷連理帶，塵覆合歡杯。嬾臥相思枕，愁吟起夜來。[END]
[Q]雜曲歌辭 起夜半[A]念遠心如燒，不覺中夜起。桃花帶露泛，立在月明裏。[END]
[Q]雜曲歌辭 夜夜曲[A]愁人夜獨傷，滅燭臥蘭房。祗恐多情月，旋來照妾牀。[END]
[Q]雜曲歌辭 定情樂[A]敢嗟君不憐，自是命不諧。著破三條裾，卻還雙股釵。[END]
[Q]雜曲歌辭 春江曲[A]江水春沈沈，上有雙竹林。竹葉壞水色，郎亦壞人心。[END]
[Q]雜曲歌辭 春江曲[A]搖漾越江春，相將看白蘋。歸時不覺夜，出浦月隨人。[END]
[Q]雜曲歌辭 春江曲二首 一[A]家寄征江岸，征人幾歲遊。不知潮水信，每日到沙頭。[END]
[Q]雜曲歌辭 春江曲二首 二[A]乘曉南湖去，參差疊浪橫。前洲在何處？霧裏鴈嚶嚶。[END]
[Q]雜曲歌辭 樹中草[A]青青樹中草，託根非不危。草生樹卻死，榮枯君可知。[END]
[Q]雜曲歌辭 春遊曲三首 一[A]煙柳飛輕絮，風榆落小錢。濛濛百花裏，羅綺競鞦韆。[END]
[Q]雜曲歌辭 春遊曲三首 二[A]騁望登香閣，爭高下砌臺。林間踏青去，席上意錢來。[END]
[Q]雜曲歌辭 春遊曲三首 三[A]行樂三春節，林花百和香。當年重意氣，先占鬬雞場。[END]
[Q]雜曲歌辭 樂府三首 一[A]蓮子不可得，荷花生水中。猶勝道傍柳，無事蕩春風。[END]
[Q]雜曲歌辭 樂府三首 二[A]淥萍與荷葉，同時一水中。風吹荷葉在，淥萍西復東。[END]
[Q]雜曲歌辭 樂府三首 三[A]蓮花未開時，苦心終日卷。春水徒蕩漾，荷花未開展。[END]
[Q]雜曲歌辭 樂府[A]芙蓉初出水，菡萏露中花。風吹著枯木，無奈值空槎。[END]
[Q]雜曲歌辭 古曲五首 一[A]可憐江北女，慣唱江南曲。搖蕩木蘭舟，雙鳧不成浴。[END]
[Q]雜曲歌辭 古曲五首 二[A]郎爲匕上香，妾爲籠上灰。歸時雖暖熱，去罷生塵埃。[END]
[Q]雜曲歌辭 古曲五首 三[A]夜裁鴛鴦綺，朝織蒲桃綾。欲試一寸心，待縫三尺冰。[END]
[Q]雜曲歌辭 古曲五首 四[A]憐時魚得水，怨罷商與參。不如山支子，卻解結同心。[END]
[Q]雜曲歌辭 古曲五首 五[A]紅顏感暮花，白日同流水。思君如孤燈，一夜一心死。[END]
[Q]雜曲歌辭 高句麗[A]金花折風帽，白馬小遲回。翩翩舞廣袖，似鳥海東來。[END]
[Q]雜曲歌辭 水調 歌第五[A]雙帶仍分影，同心巧結香。不應須換彩，意欲媚濃妝。[END]
[Q]雜曲歌辭 水調 入破第六徹[A]閨燭無人影，羅屏有夢魂。近來音耗絕，終日望君門。[END]
[Q]雜曲歌辭 堂堂 一[A]鏤月成歌扇，裁雲作舞衣。自憐回雪影，好取洛川歸。[END]
[Q]雜曲歌辭 堂堂 二[A]嬾正鴛鴦被，羞褰玳瑁牀。春風別有意，密處也尋香。[END]
[Q]雜曲歌辭 涼州 歌第三[A]開篋淚霑襦，見君前日書。夜臺空寂寞，猶見紫雲車。[END]
[Q]詩一首[A]小齋標新名，清風自成響。世累已破除，陽來道方長。[END]
[Q]晚步少微閣[A]落日謝虛閣，橫琴相對閒。片雲將急雨，一笑失前山。[END]
[Q]廣軒夜望[A]點點萬家燈，風清醉復醒。廣軒高絕處，俯瞰一天星。[END]
[Q]分水鋪壁間讀趙仲縝留題二十字戲續其後[A]水流無彼此，地勢有西東。若識分時異，方知合處同。[END]
[Q]題米元暉畫[A]楚山直叢叢，木落秋雲起。向曉一登臺，滄江日千里。[END]
[Q]觀劉氏山館壁間所畫四時景物各有深趣因爲六言一絕復以其句爲題作五言四詠  其二[A]頭上山洩雲，脚下雲迷樹。不知春淺深，但見雲來去。[END]
[Q]觀劉氏山館壁間所畫四時景物各有深趣因爲六言一絕復以其句爲題作五言四詠  其三[A]夕陽在西峯，晚谷背南嶺。煩鬰未渠央，佇茲清夜景。[END]
[Q]觀劉氏山館壁間所畫四時景物各有深趣因爲六言一絕復以其句爲題作五言四詠  其四[A]清秋氣蕭瑟，遥夜水崩奔。自了巖中趣，無人可共論。[END]
[Q]觀劉氏山館壁間所畫四時景物各有深趣因爲六言一絕復以其句爲題作五言四詠  其五[A]悲風號萬竅，密雪變千林。匹馬關山路，誰知客子心。[END]
[Q]觀祝孝友畫卷爲賦六言一絕復以其句爲題作五言四詠  其二[A]天邊雲繞山，江上烟迷樹。不向曉來看，詎知重疊數。[END]
[Q]觀祝孝友畫卷爲賦六言一絕復以其句爲題作五言四詠  其三[A]炎蒸無處逃，亭午轉歊赩。萬壑一奔傾，千林共蕭瑟。[END]
[Q]觀祝孝友畫卷爲賦六言一絕復以其句爲題作五言四詠  其四[A]草閣臨無地，江空秋月寒。亦知奇絕景，未必要人看。[END]
[Q]觀祝孝友畫卷爲賦六言一絕復以其句爲題作五言四詠  其五[A]茅屋無烟火，溪橋絕往還。山翁獨乘興，飄灑一襟寒。[END]
[Q]祝孝友作枕屏小景以霜餘茂樹名之因題此詩[A]山寒夕飆急，木落洞庭波。幾疊雲屏好，一生秋夢多。[END]
[Q]墨莊五詠 墨莊[A]詩書啟山林，德義久儲積。嗣世知有人，新畬更開闢。[END]
[Q]墨莊五詠 冽軒[A]窗開深井泉，窈窕千丈碧。何幸且淵澄，無勞遽心惻。[END]
[Q]墨莊五詠 靜春堂[A]幽人本何心，偶此翳環堵。隠几亦無言，光風遍寰宇。[END]
[Q]墨莊五詠 玩易齋[A]竹几橫陳處，韋編半掩時。寥寥三古意，此地有深期。[END]
[Q]墨莊五詠 君子亭[A]倚杖臨寒水，披襟立晚風。相逢數君子，爲我說濂翁。[END]
[Q]方廣版屋[A]秀木千章倒，層甍萬瓦差。悄無人似玉，空詠小戎詩。[END]
[Q]列岫望西山最正殆無毫髮遺恨滕王秋屏皆不及也因作此詩二首  其一[A]城中望西山，拄頰空朝暮。不到列岫亭，詎知親切處。[END]
[Q]列岫望西山最正殆無毫髮遺恨滕王秋屏皆不及也因作此詩二首  其二[A]東西水平分，南北山中判。妙處毫髮間，商略無遺算。[END]
[Q]次韻擇之進賢道中漫成五首  其五[A]日暮重岡上，人勞馬亦饑。不妨隨野雀，容易宿寒枝。[END]
[Q]劉德明彥集祝弟以夏雲多奇峰爲韻賦詩戲成五絕  其一[A]出山幾何時，歸來便長夏。端居心不怡，散策長林下。[END]
[Q]劉德明彥集祝弟以夏雲多奇峰爲韻賦詩戲成五絕  其二[A]爲客厭城市，還家辭世紛。朝昏何所見，但有四山雲。[END]
[Q]劉德明彥集祝弟以夏雲多奇峰爲韻賦詩戲成五絕  其三[A]閉門事幽討，歲月忽已多。客來無可問，與君共絃歌。[END]
[Q]劉德明彥集祝弟以夏雲多奇峰爲韻賦詩戲成五絕  其四[A]干時本已懶，胸次况亡奇。若問中林趣，婆娑祇自知。[END]
[Q]劉德明彥集祝弟以夏雲多奇峰爲韻賦詩戲成五絕  其五[A]炎蒸不可柰，雲氣滿前峰。向夕風吹盡，微聞遠寺鍾。[END]
[Q]百丈山六詠 石磴[A]層崖俯深幽，微逕忽中斷。努力一躋攀，前行有奇觀。[END]
[Q]百丈山六詠 小澗[A]兩崖交翠陰，一水自清瀉。俯仰契幽情，神襟頓飄洒。[END]
[Q]百丈山六詠 山門[A]置屋兩山間，巧當奇絕處。峽束百泉傾，澗激回風度。[END]
[Q]百丈山六詠 石臺[A]出谷轉石稜，俯身窺木末。夕眺嵐翠分，朝隮雲海闊。[END]
[Q]百丈山六詠 西閣[A]借此雲窗眠，靜夜心獨苦。安得枕下泉，去作人間雨。[END]
[Q]百丈山六詠 瀑布[A]巔崖出飛泉，百尺散風雨。空質麗晴暉，龍鸞共掀舞。[END]
[Q]雲谷二十六詠 雲谷[A]寒雲無四時，散漫此山谷。幸乏霖雨姿，何妨媚幽獨。[END]
[Q]雲谷二十六詠 南澗[A]危石下崢嶸，高林上蒼翠。中有橫飛泉，崩奔雜奇麗。[END]
[Q]雲谷二十六詠 瀑布[A]峰回危逕轉，垂練忽千尋。不爲登山倦，躊躇秋澗陰。[END]
[Q]雲谷二十六詠 雲關[A]白雲去復還，黄塵到難入。只有澗水聲，出關流更急。[END]
[Q]雲谷二十六詠 蓮沼[A]亭亭玉芙蓉，迥立映澄碧。只愁山月明，照作寒露滴。[END]
[Q]雲谷二十六詠 杉逕[A]南起雲關口，縈紆上草堂。天風發清籟，山月度寒光。[END]
[Q]雲谷二十六詠 雲莊[A]小丘橫翠几，層嶂復嵯峨。釋耒閑來看，巖姿此處多。[END]
[Q]雲谷二十六詠 泉硤[A]入關但平田，復此得清響。何必問真源，神襟一蕭爽。[END]
[Q]雲谷二十六詠 石池[A]兩岸蒼峭石，護此碧泓寒。秋月來窺影，驪珠吐玉盤。[END]
[Q]雲谷二十六詠 山楹[A]山楹一悵望，恨此雲迷谷。仙人不可期，縹緲雙髻綠。[END]
[Q]雲谷二十六詠 藥圃[A]長鑱斸靈根，蒔此泉下圃。珍劑未須論，丹荑已堪煮。[END]
[Q]雲谷二十六詠 井泉[A]山高澤氣通，石竇飛靈液。默料谷中雲，多應從此出。[END]
[Q]雲谷二十六詠 西寮[A]畬田種胡麻，結草寄林樾。珍重無心人，寒棲弄明月。[END]
[Q]雲谷二十六詠 晦菴[A]憶昔屏山翁，示我一言教。自信久未能，巖棲冀微效。[END]
[Q]雲谷二十六詠 草廬[A]青山繞蓬廬，白雲障幽戶。卒歲聊自娛，時人莫留顧。[END]
[Q]雲谷二十六詠 懷仙[A]西望多奇峰，北瞰獨仙府。欲致武夷君，石壇羅桂醑。[END]
[Q]雲谷二十六詠 揮手[A]山臺一揮手，從此斷將迎。不見塵中事，惟聞打麥聲。[END]
[Q]雲谷二十六詠 雲社[A]自作山中人，即與雲爲友。一嘯雨紛紛，無勞三奠酒。[END]
[Q]雲谷二十六詠 桃蹊[A]澗裏春泉響，種桃泉上頭。爛紅紛委地，未肯出山流。[END]
[Q]雲谷二十六詠 竹塢[A]悄蒨桃蹊北，蕭椮竹塢深。不堪秋夜永，風雨助悲吟。[END]
[Q]雲谷二十六詠 漆園[A]舊聞南華仙，作吏漆園裏。應悟見割憂，嗒然空隠几。[END]
[Q]雲谷二十六詠 茶坂[A]携籝北嶺西，采擷供茗飲。一啜夜窗寒，跏趺謝衾枕。[END]
[Q]雲谷二十六詠 絕頂[A]當年赫曦臺，移治在茲嶺。寥廓無四隣，三光疑倒影。[END]
[Q]雲谷二十六詠 北澗[A]土斷川亦分，北下成陰澗。秀石得佳名，服膺吾敢慢。[END]
[Q]雲谷二十六詠 中溪[A]南下東嶺阿，云是中溪道。巖樹愛樛枝，石田悲蔓草。[END]
[Q]雲谷二十六詠 休菴[A]別嶺有精廬，林巒亦幽絕。無事一往來，茶瓜不須設。[END]
[Q]題劉平甫定菴五詠 定菴[A]風生長林悲，雲起空谷暝。下有不死人，一室常在定。[END]
[Q]題劉平甫定菴五詠 巢雲[A]入山何所見，雲樹春濛濛。安知巢居子，避世於其中。[END]
[Q]題劉平甫定菴五詠 山臺[A]林居厭棲迷，山頂幸清曠。無事一登臨，却愁心浩蕩。[END]
[Q]題劉平甫定菴五詠 井泉[A]開山昔何人，鑿此寒泉井。獨夜潄瓊瑶，泠然發深省。[END]
[Q]題劉平甫定菴五詠 壽穴[A]百年不可期，一壑當預卜。自憐木偶人，空羨王官谷。[END]
[Q]武夷七詠 天柱峰[A]屹然天一柱，雄鎮斡維東。祇說乾坤大，誰知立極功。[END]
[Q]武夷七詠 洞天[A]絕壁上千尋，隠約巖栖處。笙鶴去不還，人間自今古。[END]
[Q]武夷七詠 畫鶴[A]誰寫青田質，高超鴈鶩群。長疑風月夜，清唳九霄聞。[END]
[Q]武夷七詠 仰高堂[A]面勢來空翠，哦詩獨好仁。懷人今已矣，誰遣棟梁新。[END]
[Q]武夷七詠 趨真亭[A]危亭久已傾，祇有頹基在。何事往來人，不知容鬢改。[END]
[Q]武夷七詠 大小藏巖[A]藏室岌相望，塵編何莽鹵。欲問伯陽翁，風煙迷處所。[END]
[Q]武夷七詠 丹竈[A]仙人推卦節，煉火守金舟。一上煙霄路，千年亦不還。[END]
[Q]元範尊兄示及十梅詩風格清新意寄深遠吟玩累日欲和不能昨夕自白鹿玉澗歸偶得數語 江梅[A]大雪天地閉，窮陰渺寒濱。誰知江南信，已作明年春。[END]
[Q]元範尊兄示及十梅詩風格清新意寄深遠吟玩累日欲和不能昨夕自白鹿玉澗歸偶得數語 嶺梅[A]梅花破萼時，瘴雨吹成雪。驛使忽相逢，無言似愁絕。[END]
[Q]元範尊兄示及十梅詩風格清新意寄深遠吟玩累日欲和不能昨夕自白鹿玉澗歸偶得數語 野梅[A]野風吹孤芳，迥立正愁絕。皂蓋莫徘徊，堪看不堪折。[END]
[Q]元範尊兄示及十梅詩風格清新意寄深遠吟玩累日欲和不能昨夕自白鹿玉澗歸偶得數語 早梅[A]霜風殊未高，杖策荒園裏。仙子別經年，相看共驚喜。[END]
[Q]元範尊兄示及十梅詩風格清新意寄深遠吟玩累日欲和不能昨夕自白鹿玉澗歸偶得數語 寒梅[A]白玉堂前樹，風清月影殘。無情三弄笛，遥夜不勝寒。[END]
[Q]元範尊兄示及十梅詩風格清新意寄深遠吟玩累日欲和不能昨夕自白鹿玉澗歸偶得數語 小梅[A]且喜梅花開，莫嗟梅花小。花小風味深，此意君已了。[END]
[Q]元範尊兄示及十梅詩風格清新意寄深遠吟玩累日欲和不能昨夕自白鹿玉澗歸偶得數語 踺梅[A]玉笛未黄昏，冰灘已清淺。踈影不勝妍，愁心爲誰遠。[END]
[Q]元範尊兄示及十梅詩風格清新意寄深遠吟玩累日欲和不能昨夕自白鹿玉澗歸偶得數語 枯梅[A]樛枝卧龍蛇，冷蘂綴冰雪。千里故人心，今年爲誰折。[END]
[Q]元範尊兄示及十梅詩風格清新意寄深遠吟玩累日欲和不能昨夕自白鹿玉澗歸偶得數語 落梅[A]花開已凄凉，花落更愁寂。來歲煙雨時，爲君和鼎實。[END]
[Q]元範尊兄示及十梅詩風格清新意寄深遠吟玩累日欲和不能昨夕自白鹿玉澗歸偶得數語 賦梅[A]君欲賦梅花，梅花若爲賦。繞樹百千回，句在無言處。[END]
[Q]武夷精舍雜詠 精舍[A]琴書四十年，幾作山中客。一日茅棟成，居然我泉石。[END]
[Q]武夷精舍雜詠 仁智堂[A]我慙仁知心，偶自愛山水。蒼崖無古今，碧澗日千里。[END]
[Q]武夷精舍雜詠 隠求齋[A]晨窗林影開，夜枕山泉響。隠去復何求，無言道心長。[END]
[Q]武夷精舍雜詠 止宿寮[A]故人肯相尋，共寄一茅宇。山水爲留行，無勞具雞黍。[END]
[Q]武夷精舍雜詠 石門塢[A]朝開雲氣擁，暮掩薜蘿深。自笑晨門者，那知孔氏心。[END]
[Q]武夷精舍雜詠 觀善齋[A]負笈何方來，今朝此同席。日用無餘功，相看俱努力。[END]
[Q]武夷精舍雜詠 寒栖館[A]竹間彼何人，抱甕靡遺力。遥夜更不眠，焚香坐看壁。[END]
[Q]武夷精舍雜詠 晚對亭[A]倚笻南山巔，却立有晚對。蒼峭矗寒空，落日明影翠。[END]
[Q]武夷精舍雜詠 鐵笛亭[A]何人轟鐵笛，噴薄兩崖開。千載留餘響，猶疑笙鶴來。[END]
[Q]武夷精舍雜詠 釣磯[A]削成蒼石稜，倒影寒潭碧。永日靜垂竿，茲心竟誰識。[END]
[Q]武夷精舍雜詠 茶竈[A]仙翁遺石竈，宛在水中央。飲罷方舟去，茶烟裊細香。[END]
[Q]武夷精舍雜詠 漁艇[A]出載長烟重，歸裝片月輕。千巖猿鶴友，愁絕棹歌聲。[END]
[Q]秋華四首 木芙蓉[A]紅芳曉露濃，綠樹秋風冷。共喜巧回春，不妨閑弄影。[END]
[Q]秋華四首 蕙[A]今花得古名，旖旎香更好。適意欲忘言，塵編詎能考。[END]
[Q]秋華四首 木犀[A]喬木生夏凉，芳蕤散秋馥。未覺歲將寒，扶踈方遶屋。[END]
[Q]秋華四首 菊[A]青蕊冒珍叢，幽姿含曉露。政爾破荒寒，詎免傷遲暮。[END]
[Q]丘子服來訪道間得古梅折以爲贈劉叔通江文卿俱來各有佳句因各次韻爲答三首  其二[A]獨樹臨孤岸，橫枝放淺花。不須煩驛使，正耐雪斜斜。[END]
[Q]庚申立春前一日[A]雪花寒送蠟，梅萼暖生春。歲晚江村路，雲迷景更新。[END]
[Q]謁表伯余宋祐[A]江上雪意滿，風吹竹林平。先生但堅坐，稚子開柴荆。[END]
[Q]題謝安石東山圖[A]家山花柳春，侍女髻鬟綠。出處亦何心，晴雲在空谷。[END]
[Q]江月圖[A]江空秋月明，夜久寒露滴。扁舟何處歸，吟嘯永佳夕。[END]
[Q]題尤溪宗室所藏二妃圖  其一[A]瀟湘木落時，玉佩秋風起。日暮悵何之，寂寞寒江水。[END]
[Q]題尤溪宗室所藏二妃圖  其二[A]夫君行不歸，日夕空凝佇。目斷九疑岑，回頭淚如雨。[END]
[Q]醉作三首  其一[A]淅淅西風起，嗷嗷寒鴈多。稻粱隨處有，珍重采薇歌。[END]
[Q]醉作三首  其二[A]淅淅西風起，候蟲寒夜分。千山杳沉寂，竟夕斷知聞。[END]
[Q]醉作三首  其三[A]淅淅西風起，濺濺石瀨鳴。有情從是妄，箇裏定無情。[END]
[Q]杉木長澗四首  其二[A]朝發長澗頭，夕宿長澗尾。傷哉長澗人，禍變乃如此。[END]
[Q]考試感事戲作[A]海邑三年吏，勤勞不爲身。但令官事了，從遣黠兒嗔。[END]
[Q]竹[A]瀟瀟凌霜雪，濃翠異三湘。疎影月移壁，寒聲風滿堂。[END]
[Q]登福山遠眺[A]迢迢百里外，望望皆閩山。皎日中天揭，浮雲也有閑。[END]
[Q]題陶淵明小像[A]慧遠無此冠，靖節無此巾。此巾要亦有，無此漉酒人。[END]
[Q]小均四景詩  其一[A]曉起坐書齋，落花堆滿徑。只此是文章，揮毫有餘興。[END]
[Q]小均四景詩  其二[A]古木被高蔭，晝坐不知暑。會得古人心，開襟靜無語。[END]
[Q]小均四景詩  其三[A]蟋蟀鳴牀頭，夜眠不成寐。起閲案前書，西風拂庭桂。[END]
[Q]小均四景詩  其四[A]瑞雪飛瓊瑶，梅花靜相倚。獨占三春魁，深涵太極理。[END]
[Q]曇山題詩[A]頹然見此山，一一皆天作。信手銘巖牆，所願君不鑿。[END]
[Q]題米敷文瀟湘圖卷[A]閑雲無四時，散漫此山谷。幸乏霖雨姿，何妨媚幽獨。[END]
[Q]桃溪[A]澗裏春泉響，種桃泉上頭。爛紅紛委地，未肯出山流。[END]
[Q]題爛柯山[A]局上閑爭戰，人間任是非。空教採樵客，柯爛不知歸。[END]
[Q]句  其一[A]秋夜不可晨，秋日苦易暗。我無汲汲志，何以有此恨。[END]
[Q]臘梅二首  其一[A]天寒好風日，清香透窗紗。誰知蜜脾底，有此返魂花。[END]
[Q]臘梅二首  其二[A]籬菊抱香死，化入歲寒枝。依然色尚黄，雪中開更奇。[END]
[Q]汀州道上[A]宇內何牢落，客行雙鬢華。千山萬山底，老眼付梅花。[END]
[Q]題周仁甫古香堂二首  其一[A]一登君子堂，滿目是秋光。桂是月中桂，花非今日香。[END]
[Q]題周仁甫古香堂二首  其二[A]秋風動窗戶，兼聞書傳香。種花兼種德，當有折桂郎。[END]
[Q]寄興  其一[A]長願如人意，一生無別離。妾當年少日，花似半開時。[END]
[Q]寄興  其二[A]黄金無足色，白璧有微瑕。求人不求備，妾願老君家。[END]
[Q]豫章東湖[A]亭亭綠荷葉，密密罩清波。爲見湖光少，却嫌荷葉多。[END]
[Q]懷家三首  其一[A]白髮出門來，三見梅花謝。客路有歲年，歸心無晝夜。[END]
[Q]懷家三首  其二[A]强言不思家，對人作意氣。惟有布被頭，見我思家淚。[END]
[Q]懷家三首  其三[A]三年寄百書，幾書到我屋。昨夜夢中歸，及見老妻哭。[END]
[Q]瓜[A]冰泉浸綠玉，霜刃破黄金。凉冷消晚暑，清甘洗渴心。[END]
[Q]寄題不礙雲軒二首  其一[A]傑閣臨無地，僊家小洞天。循簷自來往，非霧亦非煙。[END]
[Q]寄題不礙雲軒二首  其二[A]駕鶴歸三島，騎麟入九霄。祗應明月夜，來此坐吹簫。[END]
[Q]絕句[A]積雨添泉脈，寒來送兩山。南風北窗下，午夢聽潺湲。[END]
[Q]雙林壁間有人寫董仲達希字韵詩和者紛紛因用韵[A]寺古蒼松老，僧高俗客希。我來遊竟日，不用筍輿歸。[END]
[Q]曾景山猶子覓詩[A]勿謂參也魯，孔門最少年。能於一唯間，頓悟冠三千。[END]
[Q]頌古五十三首  其一一[A]即心便是佛，姮娥不畫眉。纔將脂粉污，妍好却成媸。[END]
[Q]頌古五十三首  其一三[A]墮脫知何處，憑君子細看。潮來無別浦，木落見他山。[END]
[Q]頌古五十三首  其二二[A]不作青黄見，其如稻穗何。鵝王能擇乳，鷂子過新羅。[END]
[Q]頌古五十三首  其四七[A]因我得禮你，事從叮囑起。誰知白蘋風，不在秋江裏。[END]
[Q]頌古五十三首  其四八[A]讀書人報來，豈在之乎者。孔子與周公，皆不及門也。[END]
[Q]頌古五十三首  其四九[A]天地廣無邊，何云藏北斗。跛脚老雲門，未明三八九。[END]
[Q]頌馬祖因僧問離四句絕百非[A]喚起窗全曙，催歸日未西。無心花裏鳥，更與盡情啼。[END]
[Q]句  其二[A]向來紅與紫，隨流去如雲。雖有故枝在，花落何紛紛。[END]
[Q]至荆公墓  其一[A]一丈荒墳上，悠悠落日斜。子孫來祭後，守墓掃松花。[END]
[Q]至荆公墓  其二[A]野老從余話，文公在半山。蹇馿追不及，落日寺深關。[END]
[Q]至荆公墓  其三[A]年少坐談玄，鍾山直北邊。春風吹夢過，淚浥舊貂蟬。[END]
[Q]至荆公墓  其四[A]守法曾丞相，能文陸左丞。風流如未泯，應作寺中僧。[END]
[Q]江南曲四首  其一[A]露下五願秋，雨打三楊愁。齊梁才子多，埋在青山頭。[END]
[Q]江南曲四首  其二[A]郎與新歡濃，儂與舊歡熟。懊惱對行人，當爲歌艷曲。[END]
[Q]江南曲四首  其三[A]孤舘聞啼鶑，日暮脂粉薄。芳醪似泥賤，那得不行樂。[END]
[Q]江南曲四首  其四[A]雨認巫山氣，江通淫預情。相逢未多時，秋花開古城。[END]
[Q]玉晨觀二首  其一[A]野筍衝泉出，山花避石開。余方有公事，不爲等閑來。[END]
[Q]玉晨觀二首  其二[A]羽扇臨玄寺，霓衣上醮壇。九枝松葉冷，千葉杏花殘。[END]
[Q]即事二首  其一[A]樂使金花鼓，蠻衣紫錦鞍。蕃官船過界，驛吏報平安。[END]
[Q]即事二首  其二[A]龍護朝元閣，鶴棲封禪臺。中原垂白叟，只望羽書來。[END]
[Q]寄華陽道侶[A]羽扇臨玄圃，霓裳上醮壇。九枝松葉冷，千葉杏花殘。[END]
[Q]酥溪寺舍窗前有黄金間璧玉竹可愛謾作二十字不許撞題[A]中土太淡素，東皇染半節。此君已不羣，此種更奇絕。[END]
[Q]得光字[A]掛起梧桐月，先成一夜霜。與君飛大白，一口吸秋光。[END]
[Q]空明洞[A]莫訝青山小，山因洞得名。仙人騎鶴去，留蹟在空明。[END]
[Q]謝王洪伯惠酒炭米五首  其一[A]君許身比稷，視饑真己如。免吾學顔帖，乞米李大夫。[END]
[Q]謝王洪伯惠酒炭米五首  其二[A]飽我德更勤，青州兩從事。酣飲愧無言，未嘗識奇字。[END]
[Q]謝王洪伯惠酒炭米五首  其三[A]杜陵四海志，不忍寒颼颼。投我一紅爐，果勝千金裘。[END]
[Q]謝王洪伯惠酒炭米五首  其四[A]風雪太清白，顧懷似斯人。超然萬松表，一洗肝胆新。[END]
[Q]謝王洪伯惠酒炭米五首  其五[A]昨蒙記雲萍，得得覩台星。君宜厚自重，絕似前金陵。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其一[A]非卿橋不立，誰是杜武庫。下浦未更新，過者幾驚顧。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其二[A]月卿派天河，星橋歎誰可。如彼行道人，病責涉在我。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其三[A]邁古大夫名，後成大前造。千崖秋氣高，落成偕父老。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其四[A]江湖道四達，坎險橫危機。一旦席上遇，惠大政豈非。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其五[A]乾易以知險，履坦期同躋。誓彼不復過，一笑駟馬題。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其六[A]臨淵似平陸，徐行若安土。推此以扶顛，屹然中流柱。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其七[A]長纔二百尺，婉若千里隔。天下悅出塗，旁午任行客。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其八[A]規自趙日久，成令方能之。捄溺由己溺，信惟君子知。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其九[A]指麾談笑間，朗若月出雲。放之準四海，經濟要屬君。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其一○[A]成須千年固，鉅石不可摧。惟君心如石，迺是爲梁材。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其一一[A]盤龍友龍成，山與巖峻峙。今如添卧龍，壯觀萃於是。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其一二[A]事難處如易，役大辦若細。才力運有餘，大川更誰濟。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其一三[A]往來欲休息，亦可樂自然。上觀雲飛鳥，下看魚泳川。[END]
[Q]酬袁守方秋崖遺寶带橋詩以顧我老非題柱客知君材是濟川功爲韻十四首  其一四[A]亭若龍兩翼，欲躍勝高空。濟人幾千百，緒餘不言功。[END]
[Q]金溪道中六首  其一[A]春意藏山川，如童蒙未發。一朝興勃然，觸處爭英傑。[END]
[Q]金溪道中六首  其二[A]濃煙籠遠岫，望眼如昏花。欲暮還欲雨，行人始離家。[END]
[Q]金溪道中六首  其三[A]遠山沒雲煙，不辨形與色。茫如天下垂，前路不可得。[END]
[Q]金溪道中六首  其四[A]木落葉棲風，陣陣着肌體。應憶故園花，欲開爲寒止。[END]
[Q]金溪道中六首  其五[A]路傍逢古梅，元是舊相識。花萼知幾多，萼萼相顧惜。[END]
[Q]金溪道中六首  其六[A]出門逢行人，經緯真如織。織成幅員長，皆是名利力。[END]
[Q]題玉潭[A]碧玉徒強名，冰壺難比德。唯當寂照心，可並奫淪色。[END]
[Q]留盧秦卿[A]知有前期在，歡如此夜中。無將故人酒，不及古淳風。[END]
[Q]山中即事[A]入谷多春興，乘舟棹碧潯。山雲昨夜雨，溪水曉來深。[END]
[Q]同諸公有懷絕句[A]舊國迷江樹，他鄉近海門。移家南渡久，童稚解方言。[END]
[Q]題畫帳二首 山水[A]桂水饒楓杉，荆南足煙雨。猶疑黛色中，復是雒陽岨。[END]
[Q]題畫帳二首 遠帆[A]朝見巴江客，暮見巴江客。雲帆儻暫停，中路陽臺夕。[END]
[Q]渡汝水向太和山[A]落日事搴陟，西南投一峯。誠知秋水淺，但怯無人蹤。[END]
[Q]秋怨[A]長信多秋氣，昭陽借月華。那堪閉永巷，聞道選良家。[END]
[Q]山中五詠 門柳[A]接影武昌城，分行漢南道。何事閑門外，空對青山老。[END]
[Q]山中五詠 遠山[A]少室盡西峯，鳴臯隱南面。柴門縱復關，終日窗中見。[END]
[Q]山中五詠 南澗[A]上路各乘軒，高明盡鳴玉。寧知澗下人，自愛輕波淥。[END]
[Q]山中五詠 春早[A]草徧潁陽山，花開武陵水。春色既已同，人心亦相似。[END]
[Q]山中五詠 山館[A]山館長寂寂，閑雲朝夕來。空庭復何有，落日照青苔。[END]
[Q]同張侍御詠興寧寺經藏院海石榴花[A]嫩葉生初茂，殘花少更鮮。結根龍藏側，故欲並青蓮。[END]
[Q]送王司直[A]西塞雲山遠，東風道路長。人心勝潮水，相送過潯陽。[END]
[Q]婕妤春怨[A]花枝出建章，鳳管發昭陽。借問承恩者，雙蛾幾許長。[END]
[Q]題盧十一所居[A]春風來幾日，先入辟疆園。身外無餘事，閑吟晝閉門。[END]
[Q]山中橫雲[A]湘水風日滿，楚山朝夕空。連峰雖已見，猶念長雲中。[END]
[Q]病中對石竹花[A]散點空堦下，閑凝細雨中。那能久相伴，嗟爾殢秋風。[END]
[Q]送王翁信還剡中舊居[A]海岸耕殘雪，溪沙釣夕陽。客中何所有，春草漸看長。[END]
[Q]賦長道一絕送陸邃潛夫[A]高山迥欲登，遠水深難渡。杳杳復漫漫，行人別家去。[END]
[Q]楊氏林亭探得古槎[A]千年古貌多，八月秋濤晚。偶被主人留，那知來近遠。[END]
[Q]和王給事禁省梨花詠[A]巧解逢人笑，還能亂蝶飛。春時風入戶，幾片落朝衣。[END]
[Q]送陸鴻漸赴越[A]行隨新樹深，夢隔重江遠。迢遞風日間，蒼茫洲渚晚。[END]
[Q]臺頭寺願上人院古松下有小松裁毫末新生與纖草不辨重其有凌雲干霄之志與趙八員外裴十補闕同賦之[A]細草亦全高，秋毫乍堪比。及至干霄日，何人復居此。[END]
[Q]漁子溝寄趙員外裴補闕[A]欲逐淮潮上，暫停漁子溝。相望知不見，終是屢迴頭。[END]
[Q]同李三月夜作[A]霜風驚度雁，月露皓疎林。處處砧聲發，星河秋夜深。[END]
[Q]初出沅江夜入湖[A]放溜出江口，迴瞻松栝深。不知舟中月，更引湖間心。[END]
[Q]送裴陟歸常州[A]夜雨須停棹，秋風暗入衣。見君嘗北望，何事却南歸。[END]
[Q]贈別[A]南橋春日暮，楊柳帶青渠。不得同攜手，空成意有餘。[END]
[Q]酬李判官度梨嶺見寄[A]隴首怨西征，嶺南雁北顧。行人與流水，共向閩中去。[END]
[Q]送李山人還[A]從來無檢束，只欲老煙霞。雞犬聲相應，深山有幾家。[END]
[Q]洪澤館壁見故禮部尚書題詩[A]底事洪澤壁，空留黃絹詞。年年淮水上，行客不勝悲。[END]
[Q]望南山雪懷山寺普上人[A]夜夜夢蓮宮，無由見遠公。朝來出門望，知在雪山中。[END]
[Q]採蓮曲[A]落日晴江裏，荆歌豔楚腰。採蓮從小慣，十五即乘潮。[END]
[Q]長信宮[A]夢裏君王近，宮中河漢高。秋風能再熱，團扇不辭勞。[END]
[Q]京兆眉[A]新作蛾眉樣，誰將月裏同。有來凡幾日，相效滿城中。[END]
[Q]春雪[A]飛雪帶春風，裴回亂繞空。君看似花處，偏在洛陽東。[END]
[Q]望夫石[A]佳人成古石，蘚駁覆花黃。猶有春山杏，枝枝似薄妝。[END]
[Q]貢院寄前主司蕭尚書聽[A]獨坐貢闈裏，愁心芳草生。山公昨夜事，應見此時情。[END]
[Q]登鸛雀樓[A]白日依山盡，黃河入海流。欲窮千里目，更上一層樓。[END]
[Q]送別[A]楊柳東風樹，青青夾御河。近來攀折苦，應爲別離多。[END]
[Q]古興[A]投珠恐見疑，抱玉但垂泣。道在君不舉，功成嘆何及。[END]
[Q]句[A]省署開文苑，滄浪學釣翁。窮冬時短晷，日盡西南天。[END]
[Q]閨情[A]銀鑰開香閣，金臺照夜燈。長征君自慣，獨臥妾何曾。[END]
[Q]贈獨孤常州[A]洪爐無久停，日月速若飛。忽然衝人身，飲酒不須疑。[END]
[Q]句[A]歸夢如春水，悠悠遶故鄉。駐馬渡江處，望鄉待歸舟。[END]
[Q]寄蕭頴士補正字[A]六月度開雲，三峯翫山翠。爾時黃綬屈，別後青雲致。[END]
[Q]江行[A]繁陰乍隱洲，落葉初飛浦。蕭蕭楚客帆，暮入寒江雨。[END]
[Q]揚子途中[A]楚塞望蒼然，寒林古戍邊。秋風人渡水，落日雁飛天。[END]
[Q]夜飛鵲[A]北林夜方久，南月影頻移。何啻飛三匝，猶言未得枝。[END]
[Q]古歌[A]北邙不種田，但種松與柏。松柏未生處，留待市朝客。[END]
[Q]張建封大夫奏系爲校書郎因寄此作[A]久是煙霞客，潭深釣得魚。不知芸閣上，遺校幾多書。[END]
[Q]會稽山居寄薛播侍郎袁高給事高參舍人[A]稷卨今爲相，明君復是堯。寧知買臣困，猶負會稽樵。[END]
[Q]阮客舊居[A]阮客身何在，仙雲洞口橫。人間不到處，今日此中行。[END]
[Q]送人入金華[A]明月雙溪水，清風八詠樓。昔年爲客處，今日送君遊。[END]
[Q]狀江南 季春[A]江南季春天，蓴葉細如弦。池邊草作逕，湖上葉如船。[END]
[Q]夢後吟[A]醉中還有夢，身外已無心。明鏡唯知老，青山何處深。[END]
[Q]題靈山寺[A]覺地本隨身，靈山重結因。如何戰鳥佛，不化捕魚人。[END]
[Q]題元陽觀舊讀書房贈李範[A]此觀十年遊，此房千里宿。還來舊窗下，更取君書讀。[END]
[Q]永嘉[A]東甌傳舊俗，風日江邊好。何處樂神聲，夷歌出煙島。[END]
[Q]青弋江[A]淒清回泊夜，淪波激石響。村邊草市橋，月下罟師網。[END]
[Q]聽山鷓鴣[A]誰家無春酒，何處無春鳥。夜宿桃花村，踏歌接天曉。[END]
[Q]山逕柳[A]宛轉若遊絲，淺深栽綠崦。年年立春後，即被啼鶯占。[END]
[Q]石上藤[A]空山無鳥跡，何物如人意。委曲結繩文，離披草書字。[END]
[Q]薜荔庵[A]薜荔作禪庵，重疊庵邊樹。空山徑欲絕，也有人知處。[END]
[Q]芙蓉榭[A]風擺蓮衣乾，月背鳥巢寒。文魚翻亂葉，翠羽上危欄。[END]
[Q]欹松漪[A]湛湛碧漣漪，老松欹側臥。悠揚綠蘿影，下拂波紋破。[END]
[Q]焙茶塢[A]新茶已上焙，舊架憂生醭。旋旋續新烟，呼兒劈寒木。[END]
[Q]彈琴谷[A]谷中誰彈琴，琴響谷冥寂。因君扣商調，草蟲驚暗壁。[END]
[Q]白鷺汀[A]靃靡汀草碧，淋森鷺毛白。夜起沙月中，思量捕魚策。[END]
[Q]千松嶺[A]終日吟天風，有時天籟止。問渠何旨意，恐落凡人耳。[END]
[Q]黃菊灣[A]時菊凝曉露，露華滴秋灣。仙人釀酒熟，醉裏飛空山。[END]
[Q]臨平湖[A]采藕平湖上，藕泥封藕節。船影入荷香，莫衝蓮柄折。[END]
[Q]山春洞[A]引燭踏仙泥，時時亂乳燕。不知何道士，手把靈書卷。[END]
[Q]石竇泉[A]吹沙復噴石，曲折仍圓旋。野客漱流時，杯黏落花片。[END]
[Q]古仙壇[A]遠山誰放燒，疑是壇邊醮。仙人錯下山，拍手壇邊笑。[END]
[Q]題山頂寺[A]遙聞林下語，知是經行所。日暮香風時，諸天散花雨。[END]
[Q]天寶題壁[A]五十餘年別，伶俜道不行。却來書處在，惆悵似前生。[END]
[Q]哭李別駕[A]故人行跡滅，秋草向南悲。不欲頻回步，孀妻正哭時。[END]
[Q]春雨不聞百舌[A]百舌春來啞，愁人共待晴。不關秋水事，飲恨亦無聲。[END]
[Q]憶鄱陽舊遊[A]悠悠南國思，夜向江南泊。楚客斷腸時，月明楓子落。[END]
[Q]春懷[A]園鶯啼已倦，樹樹隕香紅。不是春相背，當由己自翁。[END]
[Q]洛陽陌二首 一[A]鶯聲滿御隄，隄柳拂絲齊。風送名花落，香紅襯馬蹄。[END]
[Q]洛陽陌二首 二[A]珂珮逐鳴騶，王孫結伴遊。金丸落飛鳥，乘興醉青樓。[END]
[Q]寄淮上柳十三[A]葦蕭中闢戶，相映綠淮流。莫訝春潮闊，鷗邊可泊舟。[END]
[Q]送李泌[A]昔別吳堤雨，春帆去較遲。江波千里綠，囗囗囗囗囗。[END]
[Q]山中夜宿[A]涼月掛層峰，蘿林落葉重。掩關深畏虎，風起撼長松。[END]
[Q]登樓[A]高閣成長望，江流雁呌哀。淒涼故吳事，麋鹿走荒臺。[END]
[Q]江上[A]江清白鳥斜，蕩槳罥蘋花。聽唱菱歌晚，迴塘月照沙。[END]
[Q]溪上[A]採蓮溪上女，舟小怯搖風。驚起鴛鴦宿，水雲撩亂紅。[END]
[Q]田家[A]帶水摘禾穗，夜擣具晨炊。縣帖取社長，嗔怪見官遲。[END]
[Q]宿山中僧[A]不爇香爐煙，蒲團坐如鐵。嘗想同夜禪，風墮松頂雪。[END]
